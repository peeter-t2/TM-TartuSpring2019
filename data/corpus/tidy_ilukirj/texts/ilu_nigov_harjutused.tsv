par_nr	head	sentence
1	 HARJUTUSED 	 HARJUTUSED 
2	NA	 Anton Nigov 
3	 Teadmiseks lugejale 	 Teadmiseks lugejale 
4	NA	 Anton Nigov ei ole pseudonüüm . 
4	NA	 See on minu nimi . 
4	NA	 Nagu Gustave Flaubert öelda suvatses : Emma Bovary , c'est moi . 
4	NA	 Mina ütlen : Anton Nigov olen mina . 
4	NA	 Aga mitte nii nagu Flaubert . 
4	NA	 Madame Bovary oli kangelane ( -lanna , mõistagi ) , Monsieur Nigov on autor . 
4	NA	 Viibides Tõnu Õnnepalu nime all Pariisis ja juhatades seal Eesti Instituuti , pani ta ühtlasi kirja need märkmed . 
4	NA	 Neis on kõik tõsi . 
5	NA	 Ma ei taha muutusi . 
5	NA	 Et minu elus midagi muutuks . 
5	NA	 Ärgu muutugu seal miski . 
5	NA	 Jäägu kõik endiseks . 
5	NA	 Ümberringi võib kõik muutuda , see on huvitav ; erutav on jälgida reforme , katastroofe , revolutsioone , sõdu . 
5	NA	 Aga distantsilt . 
5	NA	 See on olnud suurim viga , kujutada ette , et ma tahan , et mu elu muutuks . 
5	NA	 Miks peaks elu muutuma . 
5	NA	 Muutumatunagi on ta häiriv . 
5	NA	 Niigi on mul raske midagi taibata . 
6	NA	 Suurim õnnistus on rutiin ja ma olen pidanud , tänamatu , seda oma meeleheite allikaks . 
6	NA	 Ometi pole ma instinktiivselt otsinud muud kui stabiilsust . 
6	NA	 Muuta elu niivõrd korduvaks , et ta kustuks , kustutaks ennast ise , et ta ei segaks enam vaatepilti . 
7	NA	 Nagu kõigil argipäevadel , sõitsin ma tänagi lõuna paiku , kella kahe ajal , Notre-Dame des Champs'i metroopeatusesse . 
7	NA	 Sinna jõudmiseks tuleb isegi üks kord ümber istuda , aga see läheb ruttu . 
7	NA	 Peatused on mul peas . 
7	NA	 Ma tean , kummasse rongi otsa on ennast sobivam paigutada , mis tuleb mille järel . 
7	NA	 Rue du Bac , Sévres-Babylone , Rennes , Notre-Dame des Champs . 
8	NA	 Seal on üks väike sandwichibaar , mille ma avastasin suvel , kui Luksemburgi aias oli see näitus . 
8	NA	 Seal on odavad hinnad , menüü maksab 35 franki . 
8	NA	 Selle eest ma võtan ühe kuuma panini , kas kana-karri või kalkuni-emmentali , ühe ice-tea ( kuumad joogid ei käi menüüsse ) ja ühe flani , mis on üks äärmiselt ilmetu , isegi eemaletõukava väljanägemisega kook , aga mis mulle maitseb , sest ta meenutab mingit lapsepõlve munakooki või -vormi . 
8	NA	 Ma teen alati näo , nagu ma valiksin , ja teatan tüdrukule , naisele või mehele , kes seal leti taga parajasti on , mõõdetud pausidega oma valikud . 
8	NA	 See on minu igapäevane sotsialiseerumisakt , suhtlemisakt selle linnaga . 
8	NA	 Mul ei ole mingit soovi luua nende baaripidajatega soojemaid suhteid . 
8	NA	 See on isegi häiriv , et nad mu ära tunnevad ja on harjunud , et ma iga päev tulen . 
8	NA	 Kui oleks minu teha , siis nad unustaksid mu iga päev ja iga päev ma saaksin sinna juhuslikult mööda minnes sisse astuda . 
9	NA	 Aga tähtsam on see , et sandwichibaar ei valmista mulle üllatusi . 
9	NA	 Panini ja kook on alati ühe maitsega . 
9	NA	 Ice-tea maitse sõltub sellest , kas ma viitsin öelda citron , muidu antakse alati péche , virsik . 
9	NA	 Aga seal pole suurt vahet . 
9	NA	 Täna otsustasin millegipärast menüüd varieerida ja võtsin flani asemel õunakoogi . 
9	NA	 Olin kogu eine aja sellest muutusest häiritud . 
9	NA	 Ma pidin mõtlema õunakoogile . 
9	NA	 Ma polnud kindel , et ta mind rahuldab . 
9	NA	 Ta oligi natuke liiga magus . 
10	NA	 Sellel kellaajal , kui ma tulen , pole baaris enam palju rahvast , kell on kaks läbi , lõunaaeg hakkab lõppema . 
10	NA	 Muidu käivad seal põhiliselt üliõpilased . 
10	NA	 Seal ümbruses on palju koole . 
10	NA	 Ja ma tean , et see baar meenutabki mulle algkooliaegset koolipuhvetit . 
10	NA	 Kaks Moskva saia , tee , kokku üheksa kopikat . 
11	NA	 Ma istun alati selle puki otsa , mis on kohe ukse all . 
11	NA	 Uks on lahti ja sealt näeb möödujaid tänaval . 
11	NA	 Mitte et ma neid jälgiksin . 
11	NA	 Võib-olla jälgin ka , igatahes ei jää neist midagi meelde . 
11	NA	 Nad käivad meelest läbi . 
11	NA	 Kui saiad on söödud , libistan ennast pukilt maha ja astun tänavale . 
11	NA	 Kohe on see baar ja see eine ka meelest läinud . 
11	NA	 Teadvust valdab toitumisjärgne rahulolu . 
11	NA	 Lähen läbi pargi . 
11	NA	 Lehed langevad , töölised rehitsevad neid eriliste laiade rehadega hunnikusse . 
11	NA	 Iga päev on mõni lillepeenar veel lagedaks kitkutud . 
11	NA	 Ilmad on soojad ja nad võiksid veel õitseda , aga nähtavasti on korraliste tööde järg lihtsalt sealmaal , et peenrad tuleb ära puhastada . 
11	NA	 Kogu tsivilisatsioon on rajatud ettearvatavusele , muutumatusele . 
11	NA	 Ma armastan tsivilisatsiooni , eriti sel pärastlõunal Luksemburgi aias . 
11	NA	 Päike tuleb välja . 
12	NA	 Et mitte liiga vara oma kontorisse tagasi jõuda ( sel juhul oleks pärastlõuna liiga pikk ja ma ei jõuaks tema lõppu kuidagi ära oodata ) , lähen tagasi jala . 
12	NA	 Raffaeli näituse järjekord ei ulatugi seekord pargi väravani . 
12	NA	 Õnneks ma ei taha mitte üldse Raffaeli näitust näha . 
12	NA	 Isegi ilma järjekorrata mitte . 
12	NA	 Võib-olla , kui just tasuta saaks , ma ei tea . 
12	NA	 Ma ei tunne piltide ees enamasti mitte midagi . 
12	NA	 Minus ei toimu mingeid füsioloogilisi muutusi . 
12	NA	 Pildid on pildid . 
12	NA	 Võib-olla tabaks just sellel Raffaeli näitusel ühe pildi ees mind ilmutus . 
12	NA	 Ma saaksin tõeliselt usklikuks ja läheksin inimesi päästma . 
12	NA	 Või paastuksin nelikümmend päeva . 
12	NA	 Või looksin surematu teose . 
12	NA	 Peaksin ma selles lootuses nüüd sappa võtma ? 
12	NA	 Kas Jumal ootab minult järjekorraohvrit ? 
12	NA	 Ma ei tea sellest midagi . 
12	NA	 Millegipärast mulle tundub , et Jumal oma küllasuses ei saa minult midagi oodata . 
12	NA	 Ootamine on minu pärisosa . 
12	NA	 Ma parem ei otsi erilisi märke , need muudavad kannatamatuks . 
12	NA	 Kõige parem on , kui aeg möödub märkamatult . 
13	NA	 Saint-Sulpice'i purskkaev oma pladisevas veerohkuses meeldib mulle . 
13	NA	 Seisatan enamasti korraks selles pladinas , see on teistmoodi hääl , teistmoodi hääleruum keset linna tavalist häält . 
13	NA	 Heldelt üle äärte voolav vesi tekitab kerge ja vaba tunde , tunde , et kõike on külluses ja kõik on võimalik . 
13	NA	 Kauaks ei maksa sinna jääda , see tunne ei kesta kaua . 
13	NA	 Hakkab niisama , harilik . 
14	NA	 Saint-Germaini kiriku seinal on kirev usupropagandistlik plakat . 
14	NA	 Varem ma ei ole seda näinud teisiti kui kirju laiguna keset luuderohtu ja halli müüri . 
14	NA	 Täna loen millegipärast , et sinna on kirjutatud eri värvi , noortepäraste tähtedega sõna Espérance . 
14	NA	 See pole lihtsalt lootus . 
14	NA	 Lootus on espoir . 
14	NA	 Espérance on kiriklik termin ja ma ei tea täpselt , mida ta tähendab . 
14	NA	 Ükspäev kultuuriraadios üks vanamees ütles , et see on lootus siis , kui lootust enam pole . 
14	NA	 Teise plakati peale ongi kirjutatud : mettre son espoir en Lui . 
14	NA	 Panna oma lootus Tema peale . 
14	NA	 Tema tuleb siis , kui lootust enam pole . 
15	NA	 Astun hoogsal sammul mööda kitsast Saints-Péres'i tänavat , mis viib otse Seine'i poole . 
15	NA	 Seal ma ei taha kunagi viivitada , see tänav on liiga kitsas , pealegi autosid ja nende heitgaase täis . 
15	NA	 Antikvariaatide akendel on kummalisi asjakesi , raamatuid , vanu pilte , ma ei tea mida , sellest jääb ainult mingi summaarne mulje . 
15	NA	 Tänaval tundub hõljuvat vanade asjade lõhn . 
15	NA	 Natuke kopitust . 
15	NA	 Mul pole tahtmist endale mingeid esemeid soetada . 
16	NA	 Jõe ääres on rohkem õhku ja valgust . 
16	NA	 Kappan Louvre'i juures üle silla , lähen alla kitsast märjast kuse järele haisvast trepist , mis viib alumisele kaldapealsele . 
16	NA	 Seal on alati väga vähe inimesi . 
16	NA	 Kevadel ja varasügisel on veel päevitajaid , nüüd on oktoobri lõpp , päevitamise aeg hakkab läbi saama . 
16	NA	 Mul on seal oma koht ühe vana plataani juurikal . 
16	NA	 See on selline kaldapealsest eenduv bastion , mis plataani ümber on ehitatud , seal istudes oled nagu rohkem keset jõge . 
16	NA	 Vesi lainetab ja helgib suurelt . 
16	NA	 Täpselt minu vastas teisel pool jõge istub üks mees pingil ja loeb mingit suurt raamatut . 
16	NA	 Ta paistab nii väike . 
16	NA	 Jõgi vähendab . 
16	NA	 Mehe kohal on teistest suurem pappel . 
16	NA	 See sümmeetria , et kummalgi pool jõge on sarnased asjad ( kuigi mul pole raamatut käes , võin ma ju vaimus lugeda raamatut ) , meeldib mulle ; siis ma unustan selle . 
16	NA	 Kaks turistide laeva sõidab järjestikku mööda , ühel vähe , teisel palju inimesi . 
16	NA	 Nad tekitavad suuri laineid , mis ulatuvad peaaegu kaldapealse servani . 
16	NA	 Kui ma plataani alt ära lähen , tõuseb üks tüdruk pingilt ja läheb minu asemele . 
16	NA	 Ta ootas , kuni ma koha vabastan . 
17	NA	 Siis tulevad pargased . 
17	NA	 Nendel pargastel elatakse . 
17	NA	 Ma ei tea , kuidas seal oleks , õõtsumisega harjuks ära . 
17	NA	 Sest alati kui turistide Bateau Mouche või liivapargas mööda sõidab , kiiguvad nad üles-alla . 
17	NA	 See aeglane kiikumine meeldib mulle , see on hoopis teistsuguse sagedusega võnkumine kui linna võnkumine . 
17	NA	 Pargastel on lillepotte ja jalgrattaid . 
17	NA	 Mu lemmikpargase nimi on Astrolabe . 
17	NA	 Mul pole mingit põhjust teda armastada , aga siiski kuulub talle mu eelistus . 
17	NA	 Millessegi peab ju kiinduma oma igapäevasel teel . 
17	NA	 Ta võitis mu südame läinud talvel sellega , et ta korstnast tuli külmal hallil päeval puusuitsu , puusuitsu lõhna . 
17	NA	 See hõljus üle tumeda vee ja tungis mu sõõrmetesse . 
17	NA	 Sestsaadik heidan talle alati äratundva pilgu . 
17	NA	 Tema kulunud roheline värv on mulle armas . 
18	NA	 Tänaval valgusfoori taga seistes mõtlen kloostrikorrale . 
18	NA	 Klooster ja sõjavägi on harjumusearmastuse kõige suurejoonelisemad väljendused . 
18	NA	 Distsipliin on kõige kindlam viis säilitada rutiini ja vältida häirivaid kõrvalekaldeid . 
18	NA	 Iga päev sarnaneb täpselt teisega . 
18	NA	 Minu temperamendile vastab muidugi rohkem klooster , sõjaväes karjutakse liiga palju . 
18	NA	 Kloostrikord on vaikne , aga seda valjem , vastuvaieldamatum . 
18	NA	 Äratus on pimedas . 
18	NA	 Kell on alles viis , võib-olla isegi neli . 
18	NA	 Kuked külas ei ole veel laulnud . 
18	NA	 On talv ja koiduni on veel kaua aega . 
18	NA	 Kloostriõuel valitseb külm tardunud õhk , kirikus on tunda küünalde süütamise lõhna , väävlihaisu . 
18	NA	 See on igal hommikul täpselt samasugune , varieerudes ainult vastavalt aastaaegade erinevale atmosfäärile . 
18	NA	 Sellel öisel , vastuhommikusel palvusel pole mingit mõtet peale selle , et ta peab alati toimuma . 
18	NA	 On tähtis , et ta toimuks . 
18	NA	 Päev peab algama , elu peab olema rütmistatud ühesuguste toimingutega , nii et ta muutuks , kui teda saaks mingilt koondavalt ajaperspektiivilt pealt kuulata , lühikeseks monotoonseks muusikapalaks , mille algus ei erineks lõpust . 
18	NA	 Elul iseenesest ei ole ju mingit väärtust , elu iseenesest ei tähenda midagi . 
18	NA	 Tähendus saab olla ainult ühtedes teistes silmades , mitteinimsilmades . 
19	NA	 Viimselpäeval tuleb Kristus ja kõik luukered tõstavad Montparnasse'i surnuaial oma kivikaaned pealt maha ja ronivad haudadest välja . 
19	NA	 See on liha ülestõusmine . 
19	NA	 Mis mõtet on mittefüüsilisel , metafüüsilisel usul ? 
19	NA	 Ma olen kindel , et ka hing on füüsiline , ainult hoopis teise ulatuvusega kui keha , mis tantsib siin ilmas oma ühetaolist elutantsu . 
19	NA	 Väike keha paneb universumisse üles tõmmatud hinge tohutu võrkkiige võnkuma . 
19	NA	 Kui elu on täpselt rütmistatud , kui õhtute , lõunate ja hommikute kellavärk satub kiige võnkesagedusega ühte faasi , toimub võimendumine ja äratõuge . 
19	NA	 Muidu on ainult märkamatult sumbuv võbin kuskil tähtedevahelises ruumis . 
20	NA	 Saatsin Postimehele ära artikli keeleküsimuse kohta ja tundsin ennast halvasti . 
20	NA	 Ajalehele artiklit kirjutada on halb . 
20	NA	 Esiteks ma valetan , jättes mulje , et ma tean , kuidas asjad on . 
20	NA	 Teiseks ma sekkun ellu . 
20	NA	 Mul pole mingit tahtmist ellu sekkuda . 
20	NA	 Ainult jälgida . 
20	NA	 Ajalehele kirjutamine degradeerib . 
20	NA	 Kui vaadata kas või Kaplinskit . 
21	NA	 See , mis ma eile kirjutasin harjumustest , on üldjoontes õige , see tähendab , ta ei pretendeeri mingile tõele . 
21	NA	 Ta taotleb midagi enamat kui tõde . 
21	NA	 Tõde on sõnade pantvang . 
21	NA	 Vabadus on enam kui tõde . 
21	NA	 Ja harjumustega on veel nii , et nende vormil ei ole mingit tähtsust . 
21	NA	 Ühel päeval lakkan ma käimast selles sandwichibaaris ega tunne ta järele mingit nostalgiat , või kui tunnen nostalgiat , siis mitte nende suhteliselt halbade paninide järele , vaid selle enda järele , mis tundub tagantjärele alati palju reaalsem kui see ise , kes elab . 
21	NA	 Ma tunnen ennast ainult kirjapanduna . 
21	NA	 Ühel päeval ei astu ma enam üle sandwichibaari läve , ühel päeval ei kõnni ma enam mööda seda kaldapealset ega seisata Saint-Sulpice'i purskkaevu pladinas . 
21	NA	 See ei muuda midagi . 
21	NA	 Harjumused on üksteise vastu välja vahetatavad , ilma et midagi muutuks . 
21	NA	 Rütm jääb samaks , mu võõras elu jääb samaks . 
21	NA	 Harjumuste vahetamine muutub harjumuseks ja see harjumus peab mind võib-olla harjutama selleks , kui tuleb kõik harjumused maha jätta . 
21	NA	 Täiskirjutatud raamat on siis korraga tühi ja valge , lehitse kumba pidi tahad , mitte midagi . 
22	NA	 See mina , kes külastab sandwichibaari ja mõtiskleb kloostrikorra üle , võiks olla ühe romaani tegelane , moodsa romaani , mis pole õieti mingi romaan , aga ikkagi , tegelane . 
22	NA	 Mul pole selleks mingit tahtmist . 
22	NA	 Mitte see mina pole tegelane , vaid see mina , kes kirjutab , on tegelane selles romaanis , mida nimetatakse kultuuriks . 
22	NA	 Kirjapandu on selle tegelase märkmed . 
22	NA	 Mitte minu märkmed . 
22	NA	 Mind jätke , palun , üldse mängust välja . 
22	NA	 Las ma vaatan kõrvalt , ma pole kunagi tahtnud , lapsest saadik , muud kui kõrvalt vaadata . 
22	NA	 Mulle on sellest küllalt . 
22	NA	 Nalja saab niigi rohkem kui rubla eest . 
23	NA	 Ja mis mõte on tegelastega romaanil , kui tegelasi on ainult üks ? 
23	NA	 Sest tegelasi on ainult üks , sinna pole midagi parata . 
23	NA	 Ma ei tunne kedagi teist peale selle ühe , kes on mu välja mõelnud ja mind kirja paneb . 
23	NA	 Selles kultuuris , kus ma olen ja mis ma olen , polegi võimalik kirjutada teistsuguseid raamatuid kui neid , kus pole ühtegi tegelast peale mina . 
23	NA	 Midagi peale nende väljastpoolt vaadeldavate sisekaemuste . 
23	NA	 Raamatud tegelastega , kõiksugu onude ja kusiinedega , härra krahvide ja kolleegiumiregistraatorite ja Ivan Pavlovitšide ja proua N-idega kuuluvad minevikku , suurde ja teguderohkesse aega . 
23	NA	 Neid ei kirjutata enam muidu kui ainult ümber . 
23	NA	 Väikeste muudatustega . 
24	NA	 Kui jääda ausaks ja mitte liiga palju maha vehkida , siis pole mul rääkida muust kui tollest minast . 
24	NA	 Aga see mina võib muide olla suurem kui kõik need Ivan Pavlovitšid ja härra krahvid kokku . 
24	NA	 Eimiski on suurem kui miski , temasse neeldub kõik . 
24	NA	 Mina on must auk . 
24	NA	 Millest ma ka ei kirjutaks , kõik kaob sinna . 
25	NA	 Lugesin hommikul Kaplinski noorpõlveluuletust kuningast , kes oli maata ( ja krooni ei olnud tal ) . 
25	NA	 Ikka on nii , et mõned noorpõlveluuletused valgustavad kõiki teisi luuletusi , kogu elu . 
25	NA	 Elu ei tee targemaks , ta ainult koormab meid kõhklustega ja kahetsustega . 
25	NA	 Nooruses me teame täpselt , mis me oleme ja mis me tahame , ja kuigi me poleks mingi hinna eest nõus seda välja rääkima ( sest kunagi pole see piisavalt väärikas ) , ei oska me seda ka varjata . 
25	NA	 Rääkides millestki muust , avame me oma südame kõikidele tuultele . 
25	NA	 Ja millest või kellest saab veel kirjutada sellise kaasaelamisega kui mitte endast ? 
25	NA	 See kuningas ilma maata on Kaplinski ise . 
25	NA	 Selles luuletuses programmeerib ta ennast poeediks . 
25	NA	 Sõnub ennast ära . 
26	NA	 Poeet on maata kuningas . 
26	NA	 Ta on ülem päris valitsejatest , aga ta ei valitse kunagi . 
26	NA	 Aga valitsejate olemasolu meenutab talle igavesti , et tema on maast ilma jäetud . 
26	NA	 Teistel on nende elu , nende töö , nende raha , nende au , nende lapsed ja nende vanemad ; nende kroon ja nende valitsuskepp . 
26	NA	 Temal pole midagi . 
26	NA	 Ja kuigi ta teab , et see mitte midagi on rohkem kui midagi , on ta kade . 
26	NA	 Ta katsub ennast müüa . 
26	NA	 Ta hakkab rahvasaadikuks ja kirjutab rahvale manitsevaid artikleid . 
26	NA	 Aga mitte kunagi ei saa ta päris elu tunda . 
26	NA	 Sest ta on valinud teise , astunud elust kõrvale . 
26	NA	 Ma ei tea , kas seda valikut saab pärast enam muuta . 
26	NA	 See samm on ainukordne ja paratamatu . 
26	NA	 Ja tuhanded kadestavad teda , luuletajat , sest ta on kuningas kuningriigis , mida jälle nemad kunagi tunda ei saa , sest nemad on valinud elu . 
27	NA	 Kogu Kaplinski pole muud kui kibe püüd elu tagasi saada . 
27	NA	 Saada uuesti harilikuks inimeseks , päriskuningaks . 
27	NA	 Kuigi ta on küllalt tark , et teada : see ei õnnestu . 
27	NA	 Aga ta vähemalt teeskleb . 
27	NA	 Keegi pole luuletanud nii ilusti argipäevast , naisest-lastest , lihtsast elust ja mitteluulest . 
27	NA	 Ta on Pereisa , Talumees , mõnikord Botaanik , Rahvavalgustaja , Rahvaasemik , kõik üle elusuuruse . 
27	NA	 Kõik paremad kui päris . 
27	NA	 Aga see päriselu on ikkagi ainult luule , see tähendab , paraku , ilus vale . 
27	NA	 Kaplinski on katse elu endale tagasi petta . 
27	NA	 Püüd ennast veenda , et elu ongi selline , et rahu ja leppimine on kui mitte käes , siis käeulatuses . 
28	NA	 Ta teab , et see on vaid ajaviide , mis lühendab ootust . 
28	NA	 Et ükskord ta saab küll oma maa ja oma rahvaga kokku , aga mitte selles elus , sest selle elu asemel on ta valinud midagi muud . 
29	 24 . oktoobril 	 24 . oktoobril 
30	NA	 Ilus hommik ja kurb meel . 
30	NA	 Valkjas päikesepaistes Champs-Elysées'd pidi alla tulles mõtlesin , et ma ei taha kirjutada ühtegi raamatut . 
30	NA	 Miks ma peaksin tahtma kirjutada veel mõnda raamatut . 
30	NA	 Ma tean juba , mida see tähendab . 
30	NA	 Mind ei huvita tegelikkus , mind huvitab ainult tegelikkuse proovimine , teadasaamine , mis see on . 
30	NA	 Võib-olla kirjutamine on meetod teadasaamiseks , elu proovimiseks . 
30	NA	 Aga mis puutub siia raamatute avaldamine ? 
30	NA	 Mul pole midagi öelda . 
30	NA	 Kirjutamine on üks viis näha – aga kas ta on lõpmatu viis ? 
30	NA	 Ta on piiratud nagu kõik viisid . 
30	NA	 Parem ümiseda omaette oma viisikest . 
30	NA	 Põhiküsimus : kust saada raha äraelamiseks ? 
30	NA	 See tundub olevat kõikide inimeste põhiküsimus , selles pole midagi erilist . 
30	NA	 Aga elamise meetodid on küll väga erinevad . 
30	NA	 Mida enam ma inimeste elu vaatlen , seda kummalisemaid eluviise ma leian . 
30	NA	 Ainult pealtnäha käib enamik inimesi korralikult tööl ja teenib raha . 
30	NA	 Seda pilti normaalsusest on vaja maksku mis maksab säilitada , aga sellel pole mingit pistmist reaalsusega . 
30	NA	 Kas tõesti pole siis minu jaoks olemas kuskil seda vaikset aednikukohta koos prii korteriga tiibhoones ? 
30	NA	 Ma ei nõua palju . 
30	NA	 On see , muide , tõsi ? 
30	NA	 Tõusta igal hommikul ja minna oma peenarde ja kasvuhoonete , oma rehade ja labidate juurde . 
30	NA	 Ja küürutada ja kraapida õhtuni välja . 
30	NA	 Ma ei tea . 
30	NA	 Ja kas selliseid aednikke on üldse enam vaja ? 
30	NA	 Aga siiski , arvestades tõsiasja , et inimeste eluviisid on tegelikult kõige mitmekesisemad , peaks ju olema võimalik , et ühte sellist aednikku on kuskil vaja . 
31	NA	 Ma tean , et me kõik elame elu , mille me endale oleme valinud , ükskõik kui vastumeelne ta ka ei tunduks . 
31	NA	 Me oleme ta kord välja mõelnud ja siis elame teda . 
31	NA	 Siis pole enam midagi parata . 
31	NA	 Ohtlik on välja mõelda , ohtlik on unistada endale elusid , sest pärast neid tulebki elada . 
31	NA	 Ja see on tüütu . 
31	NA	 Tüütu nagu Pariis . 
31	NA	 Pole midagi idiootlikumat kui unistada elust Pariisis , aga ometi olen ma seda teinud , Tartus , öösel Emajõe ääres jalutades , lonkides Supilinna küürus ja viltuste majade vahel , mis tundusid inimlikumad kui inimesed . 
31	NA	 Pariisis pole peaaegu ühtegi maja , millesse saaks kiinduda . 
31	NA	 On üks koorunud sinise värviga uks Saint-Louis' saarel , siis , kui õhtupoolne päike talle läbi lehestike peale paistab . 
31	NA	 On pargased jõel , aga need pole päris majad . 
31	NA	 Päris majad on enamuses liiga suured ja liiga rasked . 
31	NA	 Need rullide ja vanikutena fassaadil kobrutavad kivikaunistused ajavad mind ahastusse . 
31	NA	 Need lõputud ilutsevad malmrõdud , ülesrivistatud ärkliaknad . 
31	NA	 Surnud dekoor . 
31	NA	 Mis pistmist on mul selle Teise Keisririigi aegse jõukuse ja ilu paraadiga ? 
31	NA	 See on tüütu , tüütu ! 
31	NA	 Siin unistan ma Tartust , Supilinnast , kõdust ja vaesusest . 
31	NA	 Ja ongi kõik , ring on täis . 
31	NA	 Ja siiski , sellest ringist peab olema mingi väljapääs . 
32	 25 . okt. 	 25 . okt. 
33	NA	 Mida ma ka Kaplinskist ei arvaks ja kuigi tema luule , kui ma teda üle loen sellest piiblipaksusest sinisest raamatust , veenab mind aina vähem – kuigi ma usun teda aina vähem , olen ma ikkagi sunnitud tunnistama tema üleolekut . 
33	NA	 Ta jääb minust alati ettepoole juba sellepärast , et ta on enne ja mina tulen tema järel . 
33	NA	 Ta on . 
33	NA	 Osa minu kultuurist , osa mu sisevaidlusest . 
33	NA	 Ah ! kuidas ma viimasel ajal kadestan vanu ! 
33	NA	 Ma ei saa põrmugi aru nende kibestumisest , kui nad on kibestunud . 
33	NA	 Olla suurema osa oma elust ära elanud , kas see pole siis saavutus , millega tuleks igal juhul rahul olla ? 
33	NA	 Olla mitte ainult nooruse künkast üles rühkinud , vaid ka vanaduse kallakul juba suurema osa teest läbi käinud , kas see siis ei mõjugi rahustavalt ? 
33	NA	 Hullem on ju igatahes seljataga , või kuidas ? 
33	NA	 Ja kui Valgustus polegi veel saabunud , siis see võib igatahes veel tulla , see võib igatahes veel ees olla , viimase minutini . 
34	NA	 Aga ohtlik on õppida elu kirjanike raamatutest . 
34	NA	 Kirjanikud oskavad kirjutada , aga mitte elada . 
34	NA	 Kirjanike raamatutest saab õppida ainult kirjutamist . 
34	NA	 Muidu on nad ajaviide . 
34	NA	 Ma tean tervet hulka kirjanikke , kelle kirjutamisoskust ma kadestan , ja ma ei tea siiamaani mitte ühtegi kirjanikku , kelle elu ma kadestaksin , kelle elu ma tahaksin elada . 
35	NA	" Hermann Hesse elust on küll , jah , kadestatav tema talveaiaga ja imelise vaatega loss kuskil Itaalia ( Šveitsi ? ) mäenõlval , mille pilte ma olen vaadanud raamatust "" Kirjanike majad "" . "
35	NA	 Võib kadestada niisiis tema edu või õnne raamatutega raha teenida . 
35	NA	" Aga muidu , see rahunenud vana "" mäetarga "" vaikselt kumendav mask , seda ma ei usu mitte üks põrm . "
35	NA	 Selle tagant ma aiman ikka seda last , kes saadeti kodust ära kasvatusasutusse , sest ta oli liiga elava kujutlusvõimega , ja keda ema karistas hirmsa kuritöö , viigimarjade varguse eest . 
35	NA	" Elu lõpuni jääb ta tagasi taotlema oma ema ja isa armastust , püüdma nende silmis olla hea ja viks laps ( see kuulus "" rahunemine "" ! ) ja ühtlasi näidata , et tema ohtlik fantaasia on tegelikult hea , tegelikult viljakas . "
35	NA	 Ja kui see kujutlusvõime ongi kuri ja jumalavallatu , siis võiks teda , Hermanni , ikkagi armastada , kõigest hoolimata ... 
35	NA	 See lapsik ja lootusetu igatsus vaatab oma suurte silmadega läbi vanatarga maski veel siiski , kui need karminäolised vanemad on juba ammu surnud ja Hermann ise on vana mees . 
36	NA	 Aga maja , maja on tal tõesti ilus . 
36	NA	 Nagu tema raamatudki . 
36	NA	 Muide , kas see pole natuke üks ja seesama ? 
36	NA	 Looming on samuti maja , teine ja parem mina , mida kirjanik endale ehitab ja kus ta ennast ikka kunagi päris koduselt tundma ei hakka . 
36	NA	 Ja kõik need kirjanike pärismajad , needki on kõnekad , see Kaplinski Mutiku , tema rahupaik selles Eestis , mis teda ei mõista ja mida tema aina rohkem võõrastavat paistab , see meenutab mulle Thomas Bernhardti ilusaid suuri turvalisi mägitalusid . 
36	NA	 Neid oli tal lausa mitu selles Austrias , mis teda tema arvates sugugi ei mõistnud , nii et ta selle Austria oma testamendis lausa ära neab , keelates oma loomingu mis tahes seostamise Austria riigiga ... 
36	NA	 Ja endast ja oma majadest ja korteritest ja maja- ja korteriunistustest ja -unenägudest ma parem ei räägigi , või räägin neist teine kord . 
37	NA	 Viimastel öödel olen mitu puhku ema unes näinud , kusjuures ta on noor õitsev naine , umbes selline , nagu nende piltide peal , kus ma olen paariaastane . 
37	NA	 Ilmsi ma teda noorena ei mäleta muidu kui nende piltide pealt , aga unes paistan mäletavat . 
37	NA	 Tänaöises unenäos oli ta ühtlasi üks noorem eesti naiskirjanik ja ma seletasin suletud ukse taga ühele tema austajale , mitu meest tal on olnud ja kes need täpselt on olnud ( sellel naiskirjanikul on tõesti mitu meest olnud ) . 
37	NA	 Siis läksin kööki , kus ema keetis kartuleid kartulisalati jaoks , sest see poiss , kellele ma olin seletanud neid mehi , oli meil külas . 
37	NA	 Mulle tundus , et ema oli läbi ukse kuulnud mu juttu ja oli minu vastu kuidagi jahe , mis mind väga riivas . 
37	NA	 Küsisin , kas ma ei peaks enne sööki sauna kütma , ja siirdusin meie vannitoa poole , kust õhkas rõsket külmust . 
37	NA	 Ema ütles , et ta võib ju saunas käia ka , ilma et ma oleksin aru saanud , kas ta seda tahab või ei , nii et ma jäin ka ise kahevahele . 
38	NA	 26 . 
38	NA	 X 
39	NA	 Elamine ja elust arusaamine on kaks ise asja . 
39	NA	 Arusaamine ei aita õigesti elada ja elamine ei aita elust aru saada . 
39	NA	 Elamine on rohkem vaistlik kui mõistuslik tegevus . 
39	NA	 Ühed elavad instinktiivselt õigesti , ilma et nad vajaksid oma elust arusaamist . 
39	NA	 Teised saavad elust aru , aga ei oska elada . 
39	NA	 Kõigile neile elukunstnikele , kes on mu juurde tulnud jutuga , kuidas nende huvitavast ja sündmusterohkest elust saaks romaani kirjutada , olen ma vastanud silmakirjalikult , et eks nad siis kirjutagu see romaan : pole ju midagi lihtsamat , kui neil juba kord materjali nii volilt käes on . 
39	NA	 Ma tean , et nad ei tee seda kunagi ja kui teevad , siis häda neile . 
39	NA	 Nad on küll elanud , aga pole näinud oma elu ; selleks pole neil elamise kõrvalt aega jäänud . 
39	NA	 Ja kirjutamiseks pole sugugi vaja elada sündmusterohket elu , sündmustest pole elus niigi puudu , iseasi on , kas neid nähakse või ei nähta . 
39	NA	 Kirjutamine on kõigepealt nägemise küsimus , ja paremini vaatamiseks tuleb pigem kõrvale astuda kui kaasa tormata . 
39	NA	 Või pigem vist nii , et kes on kord kõrvale jäänud , selle osaks on vaadata . 
39	NA	 Ma ei tea , kuidas see on . 
39	NA	 Ühtede loomulik kirg on elada , teiste ebaloomulik kirg on näha . 
39	NA	 Neid kahte asja ei maksa segi ajada , aga muidugi tahaksin ka mina mõlemat , miks ma ei tahaks . 
40	NA	 Postimehe rahvalikul internetikommentaatoril on õigus mind sõimata ja öelda , et kirjanikud peaksid jääma oma raamatute juurde ja mitte võtma sõna elulistes küsimustes . 
40	NA	 Ajaleht ei ole mõeldud elust arusaamiseks , vaid arusaamise vältimiseks . 
40	NA	 Ta peab sisendama inimestesse loomulikku enesekindlust , et lisaks elu elamisele saavad nad elust ka aru , see tähendab , peegeldama tagasi nende omaksvõetud arusaamisi . 
40	NA	 Eriti mõnus on , kui sealjuures tekib veel mulje diskussioonist ja arvamuste paljususest . 
40	NA	 Ajaleht taastoodab eelarvamusi , seega elu ja tervist , ja tõepoolest ei tohiks kirjanikud , kui nad tahavad jääda kirjanikeks , oma kärssa sellesse kamarasse toppida . 
41	NA	 Luban , et ma rohkem päevapoliitilistes küsimustes sõna ei võta . 
41	NA	 See pole esimene kord , kui ma seda endale luban . 
41	NA	 Ei tea , mis kurat mind sinna jälle kihutas . 
42	NA	 Tõestuseks inimeste elutervest võimest mitte näha seda , mida nad näevad , on kõiksugu reisijuhid . 
42	NA	 Ilma nendeta ei oskaks inimesed öelda , mida nad nägid või kas nad üldse midagi nägid . 
42	NA	 Nad kõigepealt loevad ja siis näevad . 
42	NA	 Tuntumate reisikohtade puhul pole enam isegi reisijuhte vaja , Eiffeli torn ja Vabadussammas on juba rahvaluules , neid nähes teab igaüks , et ta näeb . 
42	NA	 Ja mida ta näeb . 
43	NA	 Nägemine pole muidugi puhtalt visuaalne , see on pigem võime kõike visualiseerida . 
43	NA	 Ja siis sõnastada . 
43	NA	 See tuleb juba iseenesest . 
44	NA	" Asjata ei seostu "" ilu "" kõigepealt nägemisega . "
44	NA	" Ka muusikas "" nähakse "" ilu . "
45	NA	 Baudelaire'i ja teiste kirjanike ilumaania . 
45	NA	 Haiglaselt terav esteetiline tundlikkus , mida ei maksa segi ajada hea maitsega . 
46	 27.10. 	 27.10. 
47	NA	 Üks Tartu üliõpilane küsis minult eile varaste luuletuste kohta mingi ballaadiantoloogia jaoks , mis iseenesest on juba üsna naljakas projekt . 
47	NA	 Ühtlasi ta vabandas , et sunnib mind minevikuga tegelema . 
47	NA	 Aga mul ei ole midagi minevikuga tegelemise vastu . 
47	NA	 Minevikul on see eelis , et ta ei tule enam . 
47	NA	 Ta ei rõhu meid enam mitte kunagi , nii nagu rõhub see , mis on tulemas ja millest mul pole mingit aimu , mis see on . 
47	NA	 Minevik on ärapõletatud elu . 
47	NA	 Suurest hallist puuriidast , mis sügisel lösutab õuel , jääb kevadeks natuke valkjashalli tuhka ja musti süsi . 
47	NA	 Minevik on tulevikuga võrreldes väga kerge . 
47	NA	" Sellepärast ma kadestangi vanu ja mõnikord , kui tulevik eriti rõhub , nagu nendel segastel päevadel , kui maailm tundub jälle vaikselt , aga nüri vältimatusega veerevat "" õigusemõistmise "" , ühesõnaga pigem sõja kui rahu poole , kadestan ma ka surnuid . "
47	NA	 Ma uurin peegli ees oma juukseid , kas seal on juba küllalt halli , aga pole veel kuigi palju . 
47	NA	 Päris palju elu on veel tuhaks põlemata , raske vettinud puuriit pimedusse vajuval õuel . 
48	NA	 Kust ma , muide , selle puuriida praegu võtsin ? 
48	NA	 Siin pole mingeid puuriitu . 
48	NA	 Mu selja taga , hoovikuristiku ja majamüüri , inimeste korterite taga müriseb ringbulvari kiirtee oma igapäevast kauget mürinat . 
48	NA	 Aga ma ei kuule seda praegu peaaegu üldse , sest arvuti undab mu nina ees ja all ameeriklase korteris undab tema trafo . 
48	NA	 Ma ei tea , kas ta on siis Ameerikast külmkapi kaasa toonud ( neil on seal teine voolupinge ) või milleks tal seda trafot vaja on . 
48	NA	 Aga trafo see olema peab , ma tunnen seda undamist . 
48	NA	 Seda oli nõukogude ajal , öösel , raudtee ääres , elektrikappide juures . 
48	NA	 Õnneks on ameeriklane ( oletan tema ameeriklust nimesildi järgi , mis on tema kellanupu all , mida ma isegi ükskord helistasin , aga õnneks teda polnud kodus ja ma ei saanud talle öelda , mis ma tema trafost arvan – see oleks niikuinii lõppenud mulle kaotusega 0 : 1 ) hakanud seda ainult ajuti sisse lülitama , mitte enam ööd otsa . 
48	NA	 Ma olen teda selle trafo eest vihanud kuni sinnamaani , et olen soovinud , sureks ta ära , lülitataks ta trafo ükskord ometi välja ja kantaks ta ise sealt korterist välja , jalad ees . 
48	NA	" Mis on mul siis öelda neile , kes vihkavad oma "" vaenlasi "" hoopis kaalukamatel põhjustel ? "
48	NA	 Kui on kaalukamaid ja vähem kaalukaid põhjuseid . 
48	NA	 Sedavõrd kui me elame , on meil kõigil õigus . 
48	NA	 Muud õigust polegi . 
48	NA	 Ja see õigus põrkab vastu teiste elusolijate õigust . 
49	NA	 Poliitika on siiski vastik , sest ta seisneb alati teadlikus valetamises . 
49	NA	 Kui rääkida tõtt , siis tuleb välja , et tõtt polegi , et see on nii haraline ja keeruline , et keegi ei jõua seda kuulata . 
49	NA	 Et tõtt ei saagi rääkida . 
49	NA	 Rääkimine on rääkimine ja tõde on tõde . 
49	NA	 Rääkimine lihtsalt rahustab ja julgustab . 
49	NA	 Kui teha sõnu , kaob tühjus meelest . 
49	NA	 Me räägime , nagu linnud sädistavad enne pimeduse langemist , et oleks vähem hirmus , et üksteist julgustada , sest kõik ei ela seda ööd üle . 
50	NA	 Aga praegu on päev ja kuigi on oktoober , vilistab paar kuldnokka teisel pool õue telekaantennil . 
50	NA	 Soojad ilmad ajavad nad laulma , aga siiski mitte nii nagu kevadel . 
50	NA	 Päevad lähevad iga päevaga natuke hämaramaks , niiskemaks ja jahedamaks . 
50	NA	 Suured plataanilehed langevad robinal sillutisele , ükshaaval . 
50	NA	 See võib kesta nädalaid ja kuid . 
50	NA	 Eestis teeb külm ükskord puud paljaks , ongi vist juba teinud . 
50	NA	 Siin pudenevad nad hõredamaks nii , sest elumahlad lihtsalt valguvad tasapisi lehtedest juurtesse , lehed närtsivad ja kukuvad maha , ükshaaval . 
51	NA	 Kes oleks võinud arvata , et põhjamaa kalgist ja järsust sügisest võib puudust tunda . 
51	NA	 Ma ei saa siinsest sügisest aru , ma olen natuke segaduses , nagu need põhjast siia lennanud kuldnokad , kes oktoobris lauluvilet ajavad . 
51	NA	 Ma olen teistsugusega harjunud ja tegelikult mul pole mingit tahtmist oma harjumusi muuta . 
51	NA	 Ainult mõnikord jõe ääres või Saint-Germaini metsas päikese käes ennast soojendades , silmad kinni ( või lahti , see päike pole enam kuigi pimestav ) , unustan ma kõik sõnad , kõik harjumused ja kogu oma tulevikuhirmust tehtud meeleheite . 
51	NA	 On ükskõik , kas ma olen elanud või kus ma olen elanud ja kui palju ja kus ma elan veel . 
51	NA	 Pooltukastus pehmes sügiseses päikesepaistes , unustus rammestavas soojuses , mõtete vaikimine , sõnade kustumine , see vist ongi ainus , mida tasub nimetada õnneks . 
51	NA	 Kui seda tasub nimetada . 
52	 28.10. 	 28.10. 
53	NA	 Hommikul mõtlesin kirjutada , aga midagi ei tulnud pähe . 
53	NA	 See ajas meeleheitele . 
53	NA	 Nii palju asju on peas , aga kui istud arvuti ette , siis tutkit ! , mitte midagi . 
53	NA	 Tundsin ennast järjekordselt lootusetu luuserina . 
53	NA	 Töötuna , kellele keegi ka kunagi tööd ei anna . 
53	NA	 Pean surema vaesuses ja üldises põlguses . 
53	NA	 Teel Saint-Germaini metsa mõtlesin põhiliselt sellele , kuidas tuleb Eestis endale relvaluba muretseda ja püstol osta , mõni väike ja odav , ainult selleks , et endale sobival hetkel kuul pähe lasta . 
53	NA	 Siis , kui see on täitsa selge , siis kui see on täitsa väljakannatamatu . 
53	NA	 Miks pole ühekordseks kasutamiseks mõeldud , odavaid , äravisatavaid püstoleid ? 
53	NA	 Tegelikult pole ju Pariisiski klassikalistest enesetapuvõimalustest puudu . 
53	NA	 Näiteks sillad . 
53	NA	 Aga ma ei tea , kuhu peab minema , et välja ei õngitsetaks . 
53	NA	 Ja et välja ei ujuks . 
53	NA	 Püstol on ikka palju kindlam . 
53	NA	 Pole mingit rabelemist ega võitlust . 
53	NA	 Elus võideldud ja rabeldud küll , ja kõik võitlemine ja rabelemine on olnud täiuslikult ilma asjata . 
53	NA	 Ilma mingi tulemuseta . 
53	NA	 Ikka sama loll . 
53	NA	 Isegi lollim kui alguses . 
53	NA	 Idioot . 
53	NA	 Kordan endale tihti : idioot ! 
53	NA	 Ja mul on häbi . 
54	NA	 Kerge udu looritas maastikku , päike paistis sellest läbi , käies hakkas palav . 
54	NA	 Aga meeleheide oli seekord visam kui harilikult . 
54	NA	 Harilikult ta laseb lahti kohe , kui toast ja majast välja lähed . 
54	NA	 Nii kui tunned õhku , näed taevast , puid , inimeste sebimist . 
54	NA	 Kohe läheb meelest ära , mis asi see oli , mis nii ängistas . 
54	NA	 Täna see soe õhk ja see Prantsuse maastikku ja prantsuse pargiperspektiivi õrnalt looritav sügisudu , see rauge sügispäike ainult süvendasid ängistust . 
54	NA	 Maastik ise pitsitas südant oma avarusega . 
54	NA	 Seda enam , et ma teadsin , kui totter see on , kogu see ängistus , tulevikuhirm ja surmaiha , mis pole tegelikult surmaiha , sest kuidas ma saan ihaldada seda , mida ma ei tunne , millest ma mitte kõige vähematki ei tea . 
54	NA	 Niisiis pole õieti ka seda väljapääsu . 
54	NA	 Niisiis pole üldse mingit väljapääsu . 
55	NA	 Mul on seal metsas oma raiesmik , kus ma ikka istun , kui päike paistab . 
55	NA	 Õieti on see tuulemurd , jäänud 1998. aasta detsembritormist . 
55	NA	 Kevadel oli seal suuri siniseid kannikeselaike ja mingeid teisi lilli , valgeid tähtheinu , ma usun . 
55	NA	 Nüüd on põldmarjaväädid kõik kinni katnud , punakaspruunid . 
55	NA	 Kohati vana kõrget rohtu . 
55	NA	 Ja maas pikali mõned pöögitüved , millelt koor on maha tulnud ja mis on päikese käes soojad . 
55	NA	 Istusin ühe suure püsti jäänud tamme alla . 
55	NA	 Uurisin maapinda enda ümber . 
55	NA	 Lapsena kartulipõllul mulle ikka meeldis kükitada ja maapinda uurida , mullas sobrada , lootes et mind ei hüüta , et mind ära unustatakse . 
55	NA	 Maapind on seal lausa kaetud tammetõrudega . 
55	NA	 Vaatasin , et mõnel oli nagu punane saba taga . 
55	NA	 Taipasin , et see on idu , idujuur , mis maasse tungib . 
55	NA	 Võtsin ühe tõru maast üles , juur avaldas juba kerget vastupanu , oli juba hakanud juurduma . 
55	NA	 Ei tea , kas see on normaalne , et nad sügisel idanevad , või on see soojadest ilmadest ? 
55	NA	 Kas nad talvel saavad kasvama minna , lehekesi kasvatada . 
55	NA	 Vist mitte . 
55	NA	 Aga tõrusid on tohutu palju ja väikesi tammehakatisi paistis ka ümberringi . 
55	NA	 Mõni punarind vilistas , päike soojendas . 
55	NA	 Ühel hetkel andis see järele . 
55	NA	 Kuum rahu valgus südamesse ja jalgadesse , lainetas läbi selgroo . 
55	NA	 Kerge valge udu ja sinine metsaserv eemal olid nagu tuba , suur soe valge tuba , kus midagi karta ei ole . 
56	NA	 Tere , Mart ! 
57	NA	 Oli hea ja kuidagi ergastav sinuga eile üle hulga aja rääkida . 
57	NA	 Ega ma siin üldse , kui järele mõelda , väga palju ei räägi . 
57	NA	 Peaaegu ei räägigi . 
57	NA	 Olen vait . 
57	NA	 Seda küll ei pane tähele , sest sisekõne , paraku , ei vaiki naljalt , ja siis on tunne , nagu oleks rääkinud . 
57	NA	 Ainult vahel harva telefonile vastates ( siia kontorisse ka peaaegu üldse ei helistata , keegi ei tunne eesti kultuuri vastu huvi , mis parata ) või päeval sandwichibaaris oma harjumuspärast tellimust esitades kuulen oma võõraks jäänud häält . 
57	NA	 Aga sellega harjub ka kohe . 
57	NA	 Sandwichibaaris nad võiksid ka ilma rääkimata mulle anda selle , mis alati , aga seal käib palju rahvast ja ega neil pole meeles . 
57	NA	 Pealegi kuulub väike suhtlus sandwichibaari rituaali juurde . 
57	NA	 Aga ma ei taha , et mul selle pererahvaga seal mingi lähem suhe tekiks . 
57	NA	 Sandwichid on ikka ühed ja samad , ega nad sellest paremaks ei läheks . 
57	NA	 Isegi häiriv on , et nad minuga ära harjunud on , et nad minust midagi mõelda võivad . 
57	NA	 Peaks kohta vahetama , aga ma olen harjumuste ori ja seda hea meelega . 
57	NA	 See orjus teeb mu vabaks oma mõlgutuste jaoks , ma ei pea mõtlema sellele , mida tellida ja mis maitsega see on , mis ma söön . 
57	NA	 See on alati täpselt sama maitsega ( või ütleme , kahe maitsega , sõltuvalt sellest , kas on panini kana-curry või panini kalkun-emmental ) , mitte eriti hea , aga ma olen rahul . 
57	NA	 Selle hinna eest . 
57	NA	 Seal käivad peamiselt üliõpilased , sest see on ülikoolide linnaosas , Luksemburgi aia taga . 
57	NA	 Sõidan sinna metrooga , sest siin ümberringi on ainult butiigid ja kallid restoranid . 
57	NA	 Üks toastissimo on , aga seal ma käisin möödunud talvel ja kevadel , see harjumus jäi sinna . 
57	NA	 Võib-olla mõni päev lähen sinna , et tunda nostalgiat tolle kauge kadunud aja järele . 
58	NA	 Ma pean tunnistama , et ainus äriprojekt , mis mul pähe on tulnud , ongi sandwichibaar . 
58	NA	 See ei ole üldse originaalne , aga mulle see odav anonüümne kohake meeldib ja peale selle mulle näib , et nad teenivad suhteliselt hästi , sest rahvast käib kõvasti . 
58	NA	 Eks ta ole selline Kärdla söökla Pariisi variant mingis mõttes . 
58	NA	 Ainult selle vahega , et tehniliselt väga lihtne . 
58	NA	 Toasteri vahel paninide soojendamine ja kohvi ja tee valmistamine on kõige keerulisemad operatsioonid , mida nad seal koha peal teevad . 
58	NA	 Ma ei tea , kas neil on ka oma pagaritöökoda kuskil keldris , kus nad kooke küpsetavad . 
58	NA	 Ja kuskil tagaruumis nad peavad kõik need sajad sandwichid ja paninid päevaks valmis tegema . 
58	NA	 Ühesõnaga , kõik käib väga kiiresti ja lihtsalt ja kokkuvõttes tekitab külastajal isegi teatud sooja toidu või igal juhul täiskõhu tunde . 
58	NA	 Tallinnas pole selliseid kohti üldse . 
58	NA	 Aga tegelikult Saiakäik on ju analoogne . 
58	NA	 Ja sealgi vist võlub kõige rohkem harjumuspärasus ja suhteline lihtsus . 
58	NA	 Astud sisse , suurt tseremooniat pole vaja , koogid ja saiad on kõik vitriinis väljas . 
58	NA	 Ma vihkan tegelikult menüüsid , sest ma ei oska sealt kunagi midagi valida . 
58	NA	 Ja nimed on alati petlikud , iial ei või teada , mis on menüü taga . 
58	NA	 Aga kui ostad letist , siis võid pärast istuda üsna märkamatult ja ilma mureta , et ettekandja või kelner sind tülitama tuleks , ja ilma mureta , et sa hajameelsusest maksmata ära hakkaksid minema , mis tekitab palju tüli ja segadust ja võib sind viia tükiks ajaks häiritud olekusse . 
59	NA	 Minu teemaja ainus originaalsus Saiakäiguga võrreldes oleks soojad paninid ja odavad komplektmenüüd , mis vähendaksid veelgi kundede valikuraskusi . 
59	NA	 Nagu sa isegi näha võid , ei lenda mu ärifantaasia just eriti kõrgelt . 
59	NA	 Ma arvan , et selline teemaja tasub ära siis , kui sa ise iga päev seal leti taga oled . 
59	NA	 Mulle igatahes tundub , et see vanem naine ja vanem mees , kes seal minu sandwichibaaris tipptundidel koos tüdrukutega teenindavad , on omanikud . 
59	NA	 Vähemalt naisel on selline nägu , et ta peab kõigel silma peal ja arvestab , et iga püsikunde , nagu mina , toob , kuigi imeväikese , aga see-eest kindla lisa tema sissetulekutele . 
59	NA	 Huvitav , kelleks ta mind võib pidada . 
59	NA	 Töötuks või mõneks veerand-kohaga tunniandjaks ? 
59	NA	 Aga arvatavasti omistan ma talle liiga palju mõtteid enda suhtes , mis on tavaline viga . 
59	NA	 Me oleme enda jaoks ju nii tähelepanuväärsed . 
60	NA	 Minu äriideedel , kui neid esineb , on ilmselt see viga , et nende keskmes pole mitte raha teenimine , vaid kujutlus teatud vaiksest kontemplatiivsest eluviisist , mis selle äriga peaks kaasnema . 
60	NA	 Äri ise on teisejärguline , aga peaks olema esmajärguline , või kuidas ? 
60	NA	 Pealegi tähendab igasugune äri inimeste juhtimist ja suunamist oma huvide teenistusse , aga selleks pole mul küll mingit annet . 
61	NA	 Seni , tuleb tunnistada , on mu ainsad tasuvad investeeringud olnud punane kohverkirjutusmasin Unis , ostetud 1983. aastal Tartu kaubamajast 250 rubla eest tutvuse kaudu , siis tekstitöötlusmasin ( see mäluga kirjutusmasin , mille ma ostsin 8 aastat tagasi Pariisist ) ja see arvuti , mille ostsin Hiiumaale ja pärast Lauka koolile andsin . 
61	NA	 Need on ennast raudselt väga mitmekordselt tagasi teeninud . 
61	NA	 Kõik teised ostud-müügid on minu jaoks lõppenud märkimisväärsete kahjudega . 
62	NA	 250 rubla andis tookord isa . 
62	NA	 Ma veel valetasin , et mul on seda kirjutusmasinat vaja kursusetööde kirjutamiseks , aga ega ta väga ei uurinudki . 
62	NA	 Tegelikult olin otsustanud hakata luuletusi kirjutama ja mitte lihtsalt kirjutama , vaid avaldama ka , ja ma olin veendunud , et selleks on vaja kirjutusmasinat . 
62	NA	 Kuskilt sain ka masinakirjaõpiku – võimalik , et emalt ( sest tema oskas masinakirja ) – ja õppisin Tartus Kreutzwaldi tänava korteris kümne sõrmega pimekirja , mida ma päriselt ära ei õppinudki ( ma pole midagi päriselt ära õppinud ) , aga mis on kahtlemata osutunud siiski üheks väärtuslikumaks oskuseks . 
62	NA	 Unis oli üsna jäikade klahvidega ja ma taon siiamaani ka arvutiklahve , nii et kolin taga . 
62	NA	 Õnneks on uued klaviatuurid üsna töökindlad . 
62	NA	 Igatahes ei ole kirjutamise käeline külg mulle piduriks , ma kirjutan umbes sama ruttu kui mõtlen , see tähendab , muidugi , aeglaselt . 
62	NA	 Kui ma vaatan tõelisi arvutioskajaid , kes on klaviatuuriga kokku kasvanud ja kelle sõrmed ainult libisevad üle klahvide , siis ma olen muidugi täitsa kohmakas . 
63	NA	 Natuke prantsuse keelt , natuke masinakirja , natuke oskust lauseid koostada ja neid üksteise sappa aheldada . 
63	NA	 Ei ole just palju , mida tööjõuturul müüa . 
63	NA	 Sekretäri koha võiks saada , aga sinna tahetakse rohkem noori tüdrukuid . 
63	NA	 Sellepärast tuligi vahepeal mõte ennast Rüütli juurde tööle pakkuda , et Rüütel ju kindlasti ei oska ühtegi neist asjadest ja samal ajal on tal hädasti vaja korralikult ritta pandud sõnu ja lauseid , ja tüdrukuid ta võib endale silmarõõmuks peale selle palgata . 
63	NA	 Kujutlesin ennast juba sellise salasekretärina , kellest keegi midagi ei tea ( mis pole Eestis muidugi võimalik ) ja kes võib enamuse ajast tegelikult pühendada jalutuskäikudele ja kontemplatsioonile ja aknast välja vaatamisele , kusjuures jookseb mitte ainult palk , vaid kenakene palk , mis annab aknast välja vaatamisele alati mingi erilise melanhoolse varjundi . 
64	NA	 Üksinduses muutub inimene kergesti natuke ebaadekvaatseks . 
64	NA	 Pealegi tundub Rüütli sekretäriks saamine palju lihtsama ja tõenäolisema väljavaatena kui hea ja lisaks veel hästimineva raamatu kirjutamine , millega saaks ennast inimestest ja maailmast vabaks osta ja pühenduda täielikult sellele , mis mind ainsana huvitab ja mis on inimeste ja maailma jälgimine . 
64	NA	 Aga jälgimiseks on vaja vabadust , see tähendab distantsi . 
64	NA	 Nagu keegi ütles : minu riik ei ole siitilmast . 
64	NA	 Ta on siinilma kõrval , kohe järgmine uks , õigemini aken , see igavene aken , kust kõik möödub , nii et sama hästi võib öelda , et sa ise möödud kõigest . 
65	NA	 Ka reisimine tundub tõepoolest aina rohkem vaid ühe tüütu kohustusena , mis mul on oma kunagiste unistuste ees . 
65	NA	" New Yorki "" peaks "" minema , aga paljas mõte veel ühe linna nägemisest on väsitav . "
66	NA	 Ja unistused on ikka olnud äärmiselt rumalad . 
66	NA	 Lausa piinlik hakkab , kui nendele mõelda . 
66	NA	 Pealegi on neil ohtlik kalduvus täituda . 
66	NA	 Kui ikka küllalt visalt millestki unistad , siis ükskord sa selle saad ka , ja pärast vaata ise , kuidas temaga toime tulla . 
66	NA	 Siin ma nüüd istun , siin Pariisis , ja käin oma kahe korteri vahet ( üks on büroo , teises vaatan telekat , magan ) , tundes ennast nagu väljasaadetu . 
66	NA	 Mida ma olengi : saadetud unistusest reaalsusesse . 
66	NA	 Unistuste realiseerumise ainus hea külg on see , et siis nad lakkavad olemast ja sa oled tõepoolest natuke vabam . 
66	NA	 Küllap on neid , kes taipavad kergemini , aga minusugustel juhmidel tuleb kõik käega ja jalaga järele katsuda , et uskuma jääda : seal pole tõesti midagi . 
66	NA	 Võib-olla niimoodi , tükk tüki haaval mureneb väiksemaks ka kujutlus endast kui miskist ja sealjuures veel kui miskist väga tähtsast , lakkamatult muret tekitavast . 
67	NA	 Enesetapumõte pole ju tegelikult surmaiha ( sest kuidas saab ihaldada midagi täiesti aimatamatut ja kujutlematut ) , vaid soov otseteed ja ilma selle kurnava rännakuta , mis on elu , jõuda eimiskisse , plahvatada täielikult tühjuse äratundmisse , mis on siinsamas , aga millest sa aina ringi käid nagu kass ümber palava pudru . 
67	NA	 See aimus kohalolekust , aga võimetus kohale jõuda , see ringitammumine , see just ongi piinav . 
68	NA	 Aga seni , kui enesetapumõte on sedavõrd meeleolutekkeline , tundub selle teoks tegemine siiski ebaproportsionaalse sammuna . 
68	NA	 Meeleolud on nii pöörduvad , aga surm on nii pöördumatu . 
68	NA	 Tõtt-öelda tundub mulle nüüd igasuguste pöördumatute otsuste teoks tegemine mõttetu vägivallana . 
68	NA	 Sekkuda suureliselt oma ellu , mida ma ei mõista , tahta muuta seda , millest ma muutumatunagi aru ei saa ... 
68	NA	 Kõhkluses , kuigi ta on tobe ja arg , tundub olevat siiski rohkem tarkust kui otsustavuses . 
68	NA	 Jäikades otsustes on , vähemalt minu puhul , alati midagi eluvastast . 
68	NA	 Elu on rohkem kahevahelolek kui see või teine olek . 
68	NA	 Metsas käies ma olen küll aru saanud , ja üsna ruttu , et parem on usaldada seda siira-viira rada , mida mööda astud , kui hakata läbi padriku otse või mööda sirget sihti minema . 
68	NA	 Sirged sihid on metsas petlikud , nad ei vii kuhugi . 
68	NA	 Rada , isegi kui ta ei vii just sinna , kuhu mõtlesid , viib ikka kuhugi välja . 
69	NA	 Tobeda pöördumatu sammu võrdkujuks on mulle mu silmaoperatsioon , seda enam , et ta tuletab mulle ennast igal õhtul meelde . 
69	NA	 Sain lahti prillidest , aga sain lahti ka mulle nii armsatest hämarikkudest ja videvikkudest , sest hämarus on mulle nüüd füüsiliselt häiriv . 
69	NA	 Asjade ümber tekivad halod ja see vist kuidagi ärritab nägemiskeskust peaajus , mis ei oska selle ebaloomuliku olukorraga kuidagi kohaneda , nii et kokku tekibki füüsiline ebamugavustunne . 
69	NA	 Võib-olla sellega ajapikku harjub , ja mõnel määral olengi harjunud . 
69	NA	 Aga see on muide ka üks põhjus , miks ma eriti ei taha teatrisse minna , sest seal on pime , ja see on natuke tüütu ja väsitav . 
69	NA	 Ja see talvine pime aeg , mis niigi pole suurem asi , on nüüd veel vähem meeldiv . 
69	NA	 Ja see kõik on sisuliselt enda tekitatud vigastus . 
69	NA	 Ma kõhklesin tookord küll , aga rumal tundus kord tehtud otsusest taganeda . 
69	NA	 Ja vaat nüüd pole tõesti mitte midagi parata , oma vanu silmi tagasi ei saa , tee mis tahad . 
69	NA	 Varem ma pole näinud , et paratamatus tõesti olemas on . 
70	NA	 Lehitsesin hommikul enne tööle tulekut Kaplinskit . 
70	NA	 Mul on seal see paks sinine raamat , mis on tõepoolest liiga-liiga paks , aga mis on selles mõttes hea , et huupi lehitsedes võib sattuda millelegi ununenule , mis endas vastu kõlab . 
70	NA	 Viimasel ajal on ta luule mulle küll üsna tumm olnud ja ma olen lehitsenud rohkem selleks , et aru saada , mis seal viga on ja mis see õieti oli , mis mind kunagi köitis . 
70	NA	 Täna hommikul aga sattusin ootamatult resonantsi ja see võimendus minus mingiks kevadiseks värskusetundeks . 
70	NA	" See oli kogu "" Õhtu toob tagasi kõik "" ja ma mõtlen , et see ongi tema kõige võimsam raamat , kõigest hoolimata , seal ta on leidnud selle kesktee , mida ta nii väga on taga ajanud . "
70	NA	 Seda kirjutades , mõtlesin , pidi ta olema nii neljakümne ringis või natuke üle neljakümne , nii et sellel ohtlikul eluharjal , kus iseendaga silmitsi seistakse ja pole enam võimalik taganeda nooruse ebamäärastesse valedesse ja seda ei saa enam edasi lükata . 
70	NA	 See tuleb kas teoks teha või teoks tegemata jätta , ja siis nii vist jääbki . 
71	NA	 Minu meelest on ta selles raamatus , mis on õigupoolest päevik ( kevadel algav igatahes ) , leidnud tasakaalu oma sentimentaalsuse ja selgeltnägelikkuse vahel , ja ühtlasi tabanud ka enda kõne rütmi , pärast seda , kui on katsetanud mõndagi äärmuslikku varianti . 
71	NA	 Aga midagi on tal jäänud välja ütlemata ka , midagi , mida ta on teadnud , ja see seal vaevab , ja vaevab tedagi , mulle näib . 
71	NA	 Miks ta siis muidu mõnikord nii kibestunud on ? 
71	NA	 On miski , millest tal pole julgust olnud loobuda . 
71	NA	 Mis see on , ma ei tea . 
72	NA	 Vahepeal käisin oma lõunal , see tähendab ülalkirjeldatud sandwichibaaris , mis mind ausalt öelda hakkab juba ära ka tüütama . 
72	NA	 Aga varsti ma ei käi seal enam nii või teisiti . 
72	NA	 Võib-olla nad isegi märkavad seda , võib-olla mitte . 
72	NA	 Selle harjumuse asemel kujundan endale mõne teise , võrdväärse , mu elu ei muutu sellest , et ma lakkan käimast Vavini tänava sandwichibaaris , mille nime ma siiani ei tea . 
72	NA	 Aga ta jääb mulle meelde ja võib-olla isegi baaripidajate näod jäävad mõneks ajaks . 
72	NA	 Elades koguneb palju tarbetuid mälestusi . 
73	NA	 Tänane päev on uduvines . 
73	NA	 Hommik oli päris hall . 
73	NA	 Sellest on näha , et sügis edeneb : udu ei taha enam päeva jooksul hajuda , õhk jääbki sinetama ja vinetama . 
73	NA	 Mingi osa on selles muidugi ka heitgaasidel . 
73	NA	 Talvel on linn alalõpmata sellises udus . 
73	NA	 See on siinne omapära , Eestis sellist ei ole . 
73	NA	 Seal on kas paks udu või pole udu , vahepealset on haruharva . 
73	NA	 Siin on harva kas päris selge või päris udune . 
73	NA	 Samuti võib siin pool päeva sadada sellist vihma , mis õieti märjaks ei tee . 
73	NA	 Ta tilgub kuidagi harvalt , aga järelejätmatult . 
73	NA	 Asfalt läigib , osa inimesi lööb vihmavarjud lahti , aga sama hästi võid ka palja peaga käia , sest juuksed kuivavad enne ära , kui jõuavad läbimärjaks saada . 
74	NA	 Sügisega on sama lugu . 
74	NA	 Ta muudkui tuleb . 
74	NA	 Lehed muudkui roostetavad vaikselt puude otsas ja pudenevad sama vaikselt maha kahisema . 
74	NA	 Osa puid on ikka rohelised ja paksud . 
74	NA	 Aga lehti on ka igal pool . 
74	NA	 Iga kerge tuulehoog vabastab neid okstelt ja keerutab õhus . 
74	NA	 Nii kestab see kuid . 
74	NA	 Nüüd ma saan aru , miks feuilles mortes , surnud või langenud lehed , on prantsuse luules ja laulurepertuaaris nii tähtsal kohal . 
74	NA	 See on terve pikk aastaaeg , mis möödub nende melanhoolses kahinas ja lõhnas . 
74	NA	 Kusjuures see lõhn on väga tugev , isegi tänaval tuntav , rääkimata pargist ja hoopiski rääkimata metsast , kus see parfüüm on juba nii paks , et seda võiks pudelisse koguda ja müüa . 
74	NA	 Aga ma ei tea , kas inimesed tahavad sügise järele lõhnata . 
74	NA	 Kõik lõhnaksid ikka nagu kevad . 
74	NA	 Kuigi see surnud lehtede lõhn on päris hea , punakaspruuni ja hämara tonaalsusega nagu metsadki sellel aastaajal . 
75	NA	 Jahedamaks läheb väga pikkamööda . 
75	NA	 Oktoobri alguses oli päeval üle kahekümne , nüüd on nii seitseteist . 
75	NA	 Ainult päevad lühenevad siiski ruttu ja õhtutes on seda rõskust , mis meenutab , kuigi kaugelt , põhjamaa sügist . 
75	NA	 Tunnen selle järele puudust , sest see on mulle tuttav ja arusaadav . 
75	NA	 See , kuidas külm puud ühekorraga paljaks roobitseb ja õhu klaariks lööb . 
76	NA	 Aga muidugi on ka selles pikaldases rauges sügises oma võlu . 
76	NA	 Hing on kerges meeldivas segaduses , tundes ajuti , nagu kevad hakkaks kätte tulema . 
76	NA	 Mets on täis põhjast siia jõudnud punarindu ja käblikuid , kes päikese käes vaikselt laulda vilistavad . 
76	NA	 Kevadine laul see pole , aga sügisene karm vaikus ka mitte . 
76	NA	 Uurisin eile oma raiesmikul istudes tammetõrusid : osa lükkavad juba valget juurekest maasse . 
76	NA	 Ega need vist ikka talve üle ei ela . 
76	NA	 Aga tõrusid on tohutu palju ja pasknääre pole üldse näha ega kuulda . 
76	NA	 Imelik , et nad elavad seal põhjas , kus tamm on nii haruldane , et iga puu kohta on mitu pasknääri , kes seal siis päevad otsa käratsevad ja rabistavad . 
76	NA	 Siin teevad seda tööd suured paksud kaelustuvid ja mustad varesed . 
76	NA	 Aga metssigadele jääb ka kraami laialt üle . 
76	NA	 Prantsusmaal on tohutult metssigu ja ma ei imesta selle üle , nähes seda tõruküllust . 
76	NA	 Saint-Germaini metsas neid vist ei peeta , see on liiga linna sees , aga Fontainebleau metsas ma nägin kevadel oma silmaga metssiga . 
77	NA	 Üksõhtu tuli telekast saade jahimeestest . 
77	NA	 Nagu see mood on , oli sinna kutsutud nii kirglikke jahimehi kui ka jahi vastu võitlejaid . 
77	NA	 Samuti oli vahepealseid , mõõduka , ökoloogilise jahi pooldajaid . 
77	NA	 Nad esindasid ühtlasi kolme selgelt erinevat inimtüüpi ega saanud üksteisest põrmugi aru . 
77	NA	 Kõik jäid oma seisukohtade juurde , s.t. oma füsioloogia ja psühholoogia juurde , mida need seisukohad illustreerisid . 
77	NA	 Ja kõigil oli ilmselgelt õigus , kui mitte millelegi muule , siis igatahes oma eripärasele psühhofüsioloogiale . 
77	NA	 Muuhulgas näidati selles jahimeestesaates ka sügisese metsa all läbi surnud lehtede traavivaid metssigu ja hirvi ; oli ilmne , et neil ei ole inimeste ideede ja vaidlusega mingit pistmist . 
78	NA	 Mina aga pean leppima sellega , et minu lemmikpaik Pariisis on üks Saint-Germaini metsa tuulemurrulagendik , ainult kahjuks ta ei asu Pariisis , vaid sinna tuleb linnalähirongiga sõita ja see maksab ligi 100 krooni edasi-tagasi . 
78	NA	 Aga see pole tegelikult kuigi kallis hind võimaluse eest puutüvel päikese käes istuda . 
78	NA	 Mingid kilgid siristavad seal rohu sees väga vaikselt . 
78	NA	 Autoteede mürin muidugi kostab ka , aga siiski seal on rahu ja õndsus , mida linnas ei ole ka jõe ääres , kuigi seal pole ka viga . 
78	NA	 Ma olen täitsa nõus selle keskaegse mungaga , kes tänas jumalikku ettehooldust , et see igasse suuremasse linna on pannud voolama ühe jõe . 
78	NA	 Ilma jõeta oleks see linn sõna otseses mõttes talumatu . 
78	NA	 Jõgi kannab linna vaikust ja avarust , teistsugust valgust , teistsugust rütmi . 
78	NA	 Mööda voolates muudab ta linna kogu selle massiivsusest ja pealetükkivusest hoolimata suhteliseks ja ajutiseks , samuti mööduvaks , sest pole ju vahet , kas jõgi voolab linnast mööda või linn voolab jõest mööda . 
79	NA	 Praegu midagi rohkem meelde ei tule , nagu oleks meel ka äkki tühjaks voolanud . 
79	NA	 Hommikune kevadetunne on kadunud , aga mingi jälg on tast jäänud ja see on siiski meeles , et ma mõtlesin , et kevad võib siiski mullegi veel tulla ja midagi oma suures valguselaines minustki üle ja läbi uhtuda , kes teab . 
79	NA	 Võib-olla kirjutan veel ükskord luuletusigi , aga võib-olla jätan ka kirjutamata . 
80	NA	 Läkitan need üsna juhuslikud ja impersonaalsed read sinu meiliaadressile . 
80	NA	 Siiski teadsin ma neid kirjutades , et ma kirjutan sulle , ja see muutis kirjutamise huvitavamaks . 
80	NA	 Millegipärast ma olen alati arvanud , et sul pole iimeili . 
81	NA	 Ahsoo , üks asi tuli veel meelde . 
81	NA	 Eile õhtul rääkis telekas üks prantsuse luureasjatundja , et terve 2001. aasta jooksul pidas Bushi administratsioon salajasi neljapoolseid ( Pakistan–USA–Iraan–Afganistan ) läbirääkimisi Afganistani teemal . 
81	NA	 Need toimusid Berliinis ja eesmärgiks oli kas taliibid kuidagi ära osta või välja vahetada ja Bin Laden nende käest kätte saada . 
81	NA	 Aga taliibid ( taliban on mitmuse vorm sõnast taleb või talib ) ei lasknud ennast kuidagi ära rääkida ja ei tulnud lõpuks üldse enam kohale . 
81	NA	 USA-mehed ei saanud vist ka aru , et Bin Ladeni väljaandmine pole nende võimuses , sest pigem on nemad Bin Ladeni võimuses : too polevat mitte mulla Omari külaline , vaid mulla on õieti tema looming . 
81	NA	 Augustis ähvardas USA , et kui taliibid järele ei anna , siis võetakse midagi ette , s.t. ähvardas neid sõjaga . 
81	NA	 Ja sinnapaika see siis jäigi , kuni ... 
82	NA	 Vahepeal käis siin üks eesti tüdruk , keda ma olen juba paar korda näinud , sest millalgi kevadel ta käis siin rääkimas , et tema tahab hakata Pariisis muusikat õppima ( Otsa-kooli lõpetanud ) ja et kas mina tean midagi soovitada . 
82	NA	 Muidugi ma ei teadnud , aga ta on osutunud üsna toimekaks , oli vahepeal lapsehoidja ja sai isegi mingisse erakooli , ainult et nüüd ta pole enam lapsehoidja ja elab ühe kooliõe juures ja raha pole kuskilt võtta ja elamisluba ka ei saa ... 
82	NA	 Sealjuures on ta selline kaunis lihtsameelne . 
82	NA	 Laenas Alliksaare raamatut ja deklameeris mulle peast , raamaturiiuli juures seistes ( mina seisin ka seal , käed rippu ) , ühte pikka Alliksaare luuletust – tähendab , see oli tõesti lihtsameelne , see deklameerimine , sest see võib iseenesest olla ju nii ja naa ... 
82	NA	 Aga huvitavam on sealjuures see , mis täna välja tuli , et ta tunneb Fred Jüssit , sest oli suviti Kõrvemaal Vetla ja Voose vahel vanaisa-vanaema juures . 
82	NA	 Et need Eesti metsad annavad ka ikka veel selliseid õhetavaid ja hakkajaid , kuigi tõepoolest isegi liiga lihtsameelseid tüdrukuid ! 
82	NA	 Ta kurtis , et seal on nüüd elu nii ära kadunud ja kõik sööti jäänud , seal Voosel , ja vanaisa-vanaema on ka surnud ja siis ta mõelnudki , et tuleb parem Pariisi sellest kõigest hoopis kaugele , sest seal on nii kurb . 
82	NA	 Aga siin igatseb ikka kangesti nende metsade järele ... 
82	NA	 Vaat nii on see eluke ja maailmake . 
82	NA	 Aga Fred Jüssi on selle poolest küll mihkel , et alati ja igal pool on tal selliseid õhetavaid ja temast sisse võetud tüdrukuid . 
82	NA	 Ta on osanud oma elu päris meelepäraselt korraldada , mulle tundub . 
83	NA	 Ela hästi ! 
83	NA	 Ja kuigi sul pole aega mulle vastu kirjutada , oleks mul siiski hea meel , kui sa annaksid sõnakesega märku , et oled kirja kätte saanud . 
84	NA	 Tervitades 
85	NA	 Tõnu 
86	 30.10.01 	 30.10.01 
87	NA	 Pelargoonide tumepunased õied ja tumerohelised lehed liikusid teravas hommikupäikeses . 
87	NA	 Sellest oli näha , et täna tuul puhub ja ajab pilved ja udu laiali . 
87	NA	 Pelargoonid kasvavad seal üle õue akendel ja rõdudel . 
87	NA	 Sügise soojade ilmadega on nad läinud väga lopsakaks ja lihavaks , uusi õisi ajanud . 
87	NA	 Kui on pühapäev , siis ma näen inimesi nendel akendel ja rõdudel oma pelargoonide kohale kummardumas . 
87	NA	 Üks keskealine mees , üks vana naine , kellel alati millegipärast kuivavad valged ja roosad kaltsud köögiaknal , üks noor lapsega pereema . 
87	NA	 Nad silitavad oma pelargoone , sobravad käega nende lehtedes , murravad äraõitsenud õisikuid ja koltunud lehti , võtavad kannu ja piserdavad taimi . 
87	NA	 Nende kätele jääb pelargoonimahla tugev lõhn , mida ma peaaegu et haistan oma aknast neid jälgides . 
87	NA	 Minul lilli pole . 
87	NA	 Mu akendesse ei paista enam ka päikest , enne ta kaob katuse taha ära . 
87	NA	 Aga mul on siiski valge , sest ma olen üleval , taevas paistab . 
87	NA	 Seevastu all hoovi sügavikus on kortereid , mis on sügisest kevadeni päev läbi täielikus hämaruses . 
87	NA	 Hoovis kasvab ka üks puu , noorepoolne plataan , ma ei tea , kas tema latv saab enam päikest või ei saa , ta poetab oma rohelisi , kollasekirjusid lehti hoovi kruusale . 
87	NA	 Pariisis on tuhandeid ja tuhandeid kortereid , kuhu mitte kunagi , aga tõesti mitte-mitte kunagi ei paista ühtegi päikesekiirt . 
87	NA	 Võib-olla mõnikord mõni juhuslik peegeldus , kuskilt tuule käes liikuvalt aknaklaasilt , võib-olla . 
87	NA	 Ühe sellise korteri akendest ma käin iga päev mööda ja kogu C-korpuse elanikud käivad , klipat-klopat . 
87	NA	 See on otse hoovi tasapinnal . 
87	NA	 Enamasti on seal luugid ees , aga vahel on suure akna luugid poollahti , siis on näha nende tuba . 
87	NA	 Seal on rasked mööblid , tüsedad tugitoolid ja diivanid , kõik , mulle tundub , kaetud veel rohkete , külluslikes voltides langevate kangastega . 
87	NA	 Peegel nagu läigataks hämaruses , riidest varjuga lamp nagu heidaks kollast valgust keset päeva üles tegemata voodile , mis on samuti suur ja lai , kõrgete puust otstega . 
87	NA	 Suvel tundub nende lahtisest aknast tulevat kerget kopituselõhna . 
87	NA	 Aga seda on siin linnas üldse palju . 
87	NA	 Sageli haistab seda tänaval , kui mõne pimeda niiske trepikoja uks on lahti . 
87	NA	 Majahoidja on ta lahti teinud , et trepikoda tuulutada , kuigi see aita midagi . 
87	NA	 Majahoidja enda korter on enamasti just selline pime ja rõske , kohe ukse juures , valged kardinad ees . 
87	NA	 Aga läbi nende ta näeb ja jälgib , kes tulevad , kes lähevad . 
87	NA	 Need Pariisi majahoidjad on kohe omaette tõug inimesi , paljude põlvkondade jooksul kohanenud eluks neis hämarates tingimustes , väikesed , vilka pilguga . 
87	NA	 Minu maja omad on eriti puhtatõulised , kindlasti juba iidamast-aadamast saadik majahoidjad . 
87	NA	 Nende nimi on Renard , rebane . 
87	NA	 Ja seal oma uru ees nad saalivad , vilgas pilk kõike tähele panemas ( Bonjour , monsieur ! 
87	NA	 Bonjour , madame ! ) . 
87	NA	 Päeval peseb naine ka treppe ja koridore , mees kannab kirjad korteritesse laiali , libistab need uksealustest piludest sisse , šahh ja šahh . 
87	NA	 Nende väike , umbes kaheksa-aastane tütar on juba ammu valmis kojanaine . 
87	NA	 Kui ta koolis pole , siis ta kõõlub maja välisuksel ja tervitab igaühte vastavalt sellele , kui heas või kõrges kirjas see üürnik majahoidjate pere silmis on . 
87	NA	 Tüdrukust on see hierarhia täpselt näha . 
87	NA	 Mina ei ole just väga kõrges kirjas , sest ma olen välismaalane , nende teada enam-vähem venelane , ja elan üksi väikeses viletsas korteris . 
87	NA	 Ta tervitab mind siiski teatud armulikkusega . 
87	NA	 Õhtuti on kojarahva-tüdrukule seltsiks üks vanem neegrinaine . 
87	NA	 Ta seisab kõik õhtud kas välisukse ees või natuke eemal kõnniteel . 
87	NA	 Ma vist meeldin talle ja ta teeb nägusid , pilgutab silma . 
87	NA	 Tervitan teda alati heameelega , kuigi veel rohkem meeldib mulle , kui kedagi ukse peal pole . 
87	NA	 Aga õhtuti on ta seal peaaegu alati , raudselt oma postil . 
87	NA	 Kojarahvaga paistab tal olevat mingi suhe , võib-olla ta aitab neid vahel . 
87	NA	 Kus ta elab , ma ei tea , võib isegi olla , et samas majas . 
87	NA	 Kui vana ta on , ka raske öelda , nii 50-60 ringis ehk . 
87	NA	 Alati on tal enam-vähem samad riided , mingi rohekas , ta tüseda piha ümber kitsaks jäänud kostüüm , lühike seelik ja pehmete äärtega pottkübar . 
87	NA	 Ükskord ta oli ukse ees pikali maas , vist purjus . 
87	NA	 Aga muidu ta on alati muutumatult püsti , topeltlõug toetamas lõuga , nii et nina on natuke taeva poole , mis annab talle pisut üleoleva ilme . 
87	NA	 Võib-olla ta on endine prostituut ja harjunud tänaval seisma , võib-olla on tal veelgi vahel kundesid , aga ma ei usu . 
87	NA	 Ja kas sel juhul kojarahvas lubaks oma tütrel temaga sõbrustada ? 
87	NA	 Sest tihtipeale on nad ukse peal kahekesi , tervitamas töölt koju tulijaid . 
87	NA	 Õhtul hiljem jääb neegrinaine üksi ja eemaldub natuke majast , plataani alla , tänavalaterna liikuvasse poolvarju , millega ta peaaegu ühte sulab . 
87	NA	 Valgusfoor ristmikul vallandab iga natukese aja tagant autodevoolu , mis liikumatust neegrinaisest mööda uhub , punaste tagatulede kõrbetuul . 
88	NA	 Siin , kus ma praegu kirjutan , mu teise korteri ehk töökoha majas , on meeldivam kojarahvas . 
88	NA	 Nad elavad küll samasuguses alati hämaras urkas välisukse kõrval , aga nad on ilmselt Antillidelt pärit mulatid . 
88	NA	 Naine on alati rõõmsa näoga , tema mees on temast palju vanem , tema kräsupea on juba täitsa valge . 
88	NA	 Naine ütlebki tema kohta ainult : le vieux , vanamees . 
89	NA	 See korter siin on just nimelt all , teisel korrusel ( prantsuse mõttes esimesel ) ja siia ka enam päikesevalgus ei ulatu . 
89	NA	 Päike köeb kuskil seal katuse taga , tema liikumine on näha ülemiste korruste seinalt . 
89	NA	 Kojarahva pelargoonid , mis kasvavad hoovi pooleks jagava raudaia külge riputatud kastides , on juba üsna näru ja talvise väljanägemisega . 
89	NA	 Päeval on hoov väga vaikne , sest inimesi pole eriti kodus . 
89	NA	 Ainult otse minu vastas triigib mõnikord üks teenija pesu . 
89	NA	 Ja mu all on kingsepatöökoda . 
89	NA	 Neid ma oma laua tagant just ei näe , aga näen , kui nende juurde tullakse või nende juurest minnakse . 
89	NA	 Vahel kingakarpidega , vahel ilma . 
89	NA	 Nad teevad kingi , mida müüakse nurga peal Berluti poes . 
89	NA	 Need on seal akna peal väljas , alates nii 10 000 kroonist paar . 
89	NA	 Ilusad läikivad , on rohekaid , kollakaid . 
89	NA	 Töökoda on umbes sama suur kui minu kontor , seal töötab viis-kuus inimest , mehed on kõik mingi lõunapoolse , nagu India või sealtkandi päritoluga . 
89	NA	 Nende ülemus on natuke punkari moodi punaseks värvitud ja harja aetud juustega noorem naine , tema on prantslane . 
90	NA	 Paistab , et nende äri ei lähe praegu just väga hästi . 
90	NA	 Möödunud talvel nad toksisid seal hoopis ägedamalt ja üle õue käimist oli rohkem . 
90	NA	 Praegu on vahel vist ainult pooled tööl ja lõunatunnid , kui nad õuel seisavad ja kohvi joovad , on pikemad , õhtul pannakse luugid varem ette . 
90	NA	 Eks neil ole sama häda , mis kõigil selle linna luksusemüüjatel , et ameeriklasi pole . 
90	NA	 Pariis on kohe kuidagi tühjem ja vaiksem , sest ameeriklased on suured ja räägivad kõva häälega , nad kuulusid juba selle linna juurde . 
90	NA	 Eile õhtul näidati telekas pooltühjalt sõitvaid City Tour'i busse ja turistilaevu Seine'il ja öeldi , et varsti nad peavad hakkama inimesi lahti laskma , kui nii edasi läheb . 
90	NA	 Täna hommikul jälle räägiti raadios Edela-Prantsusmaa õnnelikest hotellipidajatest , kes ei mäleta ühtegi nii head oktoobrikuud . 
90	NA	 Esiteks on ilmad soojemad , kui nad olid juulis , ja meres saab ujuda . 
90	NA	 Teiseks on prantsuse pensionärid loobunud oma välisreisidest ja puhkavad selle asemel kodumaal . 
90	NA	" See nädal on lisaks veel koolivaheaja- ja ühtlasi puhkustenädal , neljapäeval on Toussaint ehk kõigi pühakute püha , mis on vaba päev ja tähendab seda , et üle reede saab teha "" silla "" , nii et homseks-ülehomseks ennustatakse maanteedele suuri pühakutepüha ummikuid . "
90	NA	 Inimesed sõidavad maale , kõik külasurnuaedade hauad kattuvad sel päeval uhkete värviliste lillekroonide ja -ristidega , väikesed kabelid on rahvast täis . 
90	NA	 Linnainimeste surnud on veel maal ja tihti nad lasevad endagi maised jäänused sinna toimetada , küpresside alla kuskil mäenõlval . 
91	NA	 Vaatasin eile õhtul telekast ühe suure mälumängu finaali . 
91	NA	 Mälumängud kuuluvad kuidagi stabiilse heaoluühiskonna juurde . 
91	NA	 Need mängurid meenutasid omaaegseid Eesti mälumängureid . 
91	NA	 Neil on siin üle Prantsusmaa klubid , kus nad käivad koos mängimas ja parimatest parimad pääsevad rahvuslikku televisiooni . 
91	NA	 See mäng on telekas vist iga päev umbes sellel ajal , kui inimesed töölt tulevad . 
91	NA	 Ma pole seda vaadanud , aga eile jäin vaatama . 
91	NA	 Tüübid olid huvitavad . 
91	NA	 Enamasti vanemad inimesed , nii mehi kui ka naisi . 
91	NA	 Oli näha , et see oli neile väga suur päev . 
91	NA	 Naised olid praktiliselt õhtukleitides , juveelidega . 
91	NA	 Igaüks neist rääkis oma elust ka . 
91	NA	 See vanamees , kes lõpuks võitis , jäi mulle kohe silma . 
91	NA	 Tema elas maa-arstina kuskil Vendées mäenõlval oma esivanemate majas . 
91	NA	 See maja on kahtlemata üks suur kivist mõis , suurte aedade ja tallidega , nagu nad seal on . 
91	NA	 Tal oli äärmiselt elegantne sinine lips seotud üle lahtise särgikaeluse ja ta lausa pakatas tervisest , rahu ( lolu ) st ja oma heast vanast tõust . 
91	NA	 ( Kuna võistlus on osaliselt rajatud reaktsioonikiirusele , siis ta kindlasti võitis ka tänu sellele , et jäi roosaks ja rahulikuks . ) 
91	NA	 Saatejuhti hämmastas kõige rohkem see , et ta elab majas , kus ta on sündinud . 
91	NA	 Selles paistis olevat midagi väga erilist . 
91	NA	 Lugesin hiljuti kuskilt , et tänapäeva prantslased kolivad keskmiselt seitse korda elu jooksul , aga see on veel väga vähe võrreldes ameeriklastega , kes kolivad kaks korda rohkem . 
91	NA	 Need arvud võisid ka suuremad olla , nagu 10 ja 20. 
92	NA	 Kuna ilmateade lubas , et täna tuleb selle nädala kõige soojem päev ( ja vaevalt et novembris enam nii sooja tuleb , päike kaob ju ära ! ) , siis otsustasin käia oma raiesmikul . 
92	NA	 Oligi soe , kummaline vaikne päikesepaiste läbi sinaka vine . 
92	NA	 Päike vajus kiiresti allapoole , varjud läksid pikaks , niiske jahedus voolas metsa alt lagendikele . 
93	NA	" Seal metsas on veel see hea asi , et sinna on sellised puud tehtud , kus saab rippuda ja lõuga tõmmata ehk teha , nagu ametlikult öeldakse , "" rippes kätekõverdusi "" . "
93	NA	 Ega seda jaksu küll suurt ei ole , aga väike harjutus mõjub alati tuju tõstvalt . 
94	NA	 Kunagi ei tea , mis meeleoluga metsast ära tuled . 
94	NA	 Täna tekkis selline vaikne leplik melanhoolia . 
94	NA	 Sügis , mis muud . 
94	NA	 Pargis istutasid pargitöölised tühjaks roogitud peenardele talvelilli , võõrasemasid , priimulaid , levkoi moodi ristõielisi , mis kevadel õitsevad . 
94	NA	 Ma arvan küll , et sellist sooja päeva enam see aasta ei tulegi . 
94	NA	 Loodus oli nii vaikne ja kuidagi ootel , nagu ta vahel on , eriti täiskuueelsetel päevadel . 
94	NA	 See oli viimane suvepäev keset sügavat sügist . 
95	NA	 Pargiväravate kõrvale on pandud sildid , kus on pargiväravate sulgemise ajad vastavalt aastaajale . 
95	NA	 Kõige heldem on Riik koos Päikesega jalutajate vastu 1. maist 15. juulini – siis paneb pargivaht värava lukku alles kell pool kümme õhtul ! 
95	NA	 Aga detsembris-jaanuaris kolistab ta juba kell viis oma võtmetega . 
95	NA	 Ja siis on juba ka peaaegu pime . 
96	NA	 Vahepeal oli kultuuritöötajate streik , siis olid väravad mitu päeva lukus . 
96	NA	 Keegi oli sildile kriipinud : SALAUDS LES GRÉVISTES . 
96	NA	 SALAUDS LES FONCTIONNAIRES . 
96	NA	 Kuradi streikijad , kuradi riigiametnikud . 
96	NA	 Ja teinud ühe haakristi . 
97	NA	 Lugesin lehest huvitavat juttu inimese põlvnemisest ( sellest ilmus kaheköiteline raamat ) . 
97	NA	 Cro-Magnon ehk kromanjooni inimene ja neandertali inimene olid kaks ise liiki , mis elasid kõrvuti 50 000 aastat , Euroopas 5000–6000 aastat . 
97	NA	 Nii et siis oli kaks liiki inimesi maailmas ! 
97	NA	 Nad ei ristunud . 
97	NA	 Ja nüüdsed inimahvid on umbes sama uued liigid kui inimene , meie lähisugulased ja kaasaegsed , mitte mingil juhul eellased . 
98	NA	 Huvitav , kuidas need kaks inimliiki üksteist vastastikku nimetasid ? 
98	NA	 Ja tajusid ? 
98	NA	 Sest kindlasti ei elanud nad rahujalal . 
98	NA	 Nad olid ju vähemalt toidukonkurendid . 
98	NA	 Paremal juhul ehk õnnestus üksikutel populatsioonidel mõnda aega kuskil mäe taga orus rahus omaette elada . 
98	NA	" Sellele praegu käsitamatule kõrvutielule mõeldes ( nüüd on inimene ju nii erandlik ja erinev kõigist , kes tema kõrval elavad ) tuli mul mõte , et ehk pärineb just sellest ajast see meile , inimestele , kromanjoonidele , nii omane ja saatuslik mõtteskeem , mille kohaselt meie vastased , meie "" teised "" , muutuvad enesestmõistetavalt mitteinimesteks , keda võid rahumeeli hävitada . "
98	NA	 Igal kogukonnal on oma antikogukond ja kõridelõikamisele asumine on vaid aja küsimus . 
98	NA	 Seni elatakse vastastikuses umbusus , kuigi , tõsi küll , inimkogukonnad on väga hästi ristpaaritatavad . 
99	NA	 Ükskord varem lugesin , et leiti ühe neandertali , selle väljasurnud liigi 150 000 aastat vana kolju ja kuna tuvastati , et ta oli vähemalt paar aastat elanud ilma hammasteta ( hambapesad olid juba luustunud ) , siis järeldati , et altruistlik käitumine on hoopis vanem , kui seni arvati ( seni arvati , et 50 000 aastat ) . 
99	NA	 Teised pidid teda toitma . 
100	NA	 Sellised tulid siis tänased kirjareakesed , sulle ajaviiteks ja sündsaks meelelahutuseks . 
101	NA	 Tervitustega 
102	NA	 Tõnu 
103	 31 . oktoober 	 31 . oktoober 
104	NA	 Näib , et see eilne päikesepaiste oligi mingi murdepunkt . 
104	NA	 Vaikus metsas oli just säärane , isegi linnud olid vakka . 
104	NA	 Päike vajus hääletult sinakasse vinesse , tema soojus kahanes lausa tuntava kiirusega . 
104	NA	 Ainult lapsed kisasid võpsikus . 
104	NA	 Ühed tulid mulle vastu , värviga tehtud kollased triibud silmade vahel . 
104	NA	" "" Monsieur , "" küsis üks julgem poisike erutatult , "" ega te ei ole näinud kollase triibuga lapsi ? "" "
104	NA	 Ise osutas oma ninale . 
104	NA	 Ma ütlesin , et ei ole , mis oli ka tõsi . 
104	NA	 Neil on koolivaheaeg . 
105	NA	 Linn on ka kohe tühjem , mis on meeldiv . 
105	NA	 Buss jõudis täna hommikul õige kähku pargiväravasse , autosid oli vähem kui harilikult . 
105	NA	 Park oli ka väga tühi , ainult tuul sakutas puid ja ajas leheviirgusid krabinal mööda suurt alleed . 
105	NA	 Sellist suurt tuult pole ammu olnud . 
105	NA	 Ilmajaama teatel läheb pärast frondi möödumist jahedamaks . 
105	NA	 Siis nii see oligi , see unine jahtuv päike , see tukkuv loodus eile ; see oli viimane suvepäev keset sügavat sügist . 
105	NA	 Selliseid vaikseid päevi enne suurt muutust on vahel aasta jooksul , tihti just täiskuu kandis . 
105	NA	 Täiskuu on homme , kõigi pühakute pühal . 
105	NA	 Loodus ei mäleta ega meenuta midagi , aga eilne vaikus oli just nagu suve meenutamine , viimane lehekülg , mille alumine pool on laialt tühi ja valge . 
105	NA	 Sa tõstad silmad , enne kui uue peatüki ette keerad või raamatu kinni paned . 
105	NA	 Sellega on lõpp . 
105	NA	 Seda suve ei tule enam , seda suve ei tule enam , nagu kirjutas noor Viivi Luik . 
105	NA	 Ma arvan , kui ta seda kirjutas , ei teadnud ta veel , kui tõsi see on . 
105	NA	 Ja minagi lugedes ei teadnud . 
105	NA	 Nooruses me ei karda tõtt välja öelda , sest me arvame , et meid see tegelikult ei puuduta , et meie oleme kuidagi sellest üle , meie ei kao . 
106	NA	 Tulen enam-vähem igal hommikul , kui just väga ei saja , läbi selle Monceau pargi . 
106	NA	 Näha päev otsa ainult maju , tänavaid , inimesi , on liiga kurb . 
106	NA	 Kuigi park pole ju kuigi suur ja ümberringi piiravad teda majademüürid ja liiklus , on seal siiski omaette atmosfäär , taimestiku lõhn ja puude kahin sellise tuulise ilmaga nagu täna . 
106	NA	 See väike puudesaareke suudab keset linna siiski kehtestada oma seaduse , oma rütmi ja oma rahu . 
107	NA	 Kuigi hommikuti pole seal seda rahu nii väga midagi , sest alati on töös masinaid , millega inimesed võitlevad selle puudesaarekese metsistumise vastu . 
107	NA	 Päevast päeva pöetakse muru või uuendatakse seda seal , kus ta liiga ära on tallatud . 
107	NA	 Roogitakse lillepeenraid ja istutatakse uusi lilli . 
107	NA	 Paar nädalat tagasi saeti maha viis-kuus suurt puud . 
107	NA	 Neid pidi saagima ladvast alates , jupi kaupa . 
107	NA	 Inimesed seisid , suud ammuli , ja vaatasid , kuidas töölised puuköntide otsas turnivad ja mootorsaega võristavad . 
107	NA	 Siis juuriti nende puude kännud välja . 
107	NA	 Siis kaevati vana muld ära , tehti uutele puudele augud ja toodi uut pruunikat , natuke haisvat kompostmulda asemele . 
107	NA	 Pandi istutusaukudesse toepostid . 
107	NA	 Sest siin istutatakse ju suuri , oma kümneaastaseid puid suurte mullapallidega . 
107	NA	 Kõik siiski kasvama ei lähe . 
107	NA	 Need tuleb jälle tuleval aastal välja vahetada . 
107	NA	 Selle väikese , ehk kümme korda kakskümmend meetrit lapikese kallal müristavad nad juba vähemalt teist nädalat . 
107	NA	 Tänagi oli kollane ekskavaator seal töös , kaks meest teda juhatamas . 
108	NA	 Nii et hommikul pargis just mõtiskleda ei saa ja ilmselt see ongi nii mõeldud . 
108	NA	 Hommikul lähevad inimesed tööle . 
108	NA	 Äride akendele on juba ammu seatud auguliseks lõigatud kõrvitsad . 
108	NA	 Ehtsad on nad ainult lillepoodides , mujal on plastmassist mulaažid , mida teine aasta jälle saab kasutada , nagu jõuluehteidki . 
108	NA	 See on lausa naeruväärne , millise kergusega vallutavad valitseva , kõige prestiižikama kultuuri märgid ja kombed ka sellise vana maa nagu Prantsusmaa . 
108	NA	 Toussaint on muutunud peaaegu Halloweeniks . 
108	NA	 Kõrvitslaternad ja tondimaskid kuuluvad selle karnevalivarustuse hulka , mida kutsutakse maailmamajanduseks . 
108	NA	 Kõige lihtsam on raha teha kõige tuntumate märkide abil ja kõige tuntumad märgid on need , mis kuuluvad kõige võimsamale ja kõige rikkamale . 
108	NA	 Nende tarbimine on võimust ja rikkusest müstiline osasaamine . 
108	NA	 Sellega , et anname ka oma viimase veeringu sellele võimule ja rikkusele . 
108	NA	 Telereportaažis : ainus ere värvilaik kuskil Guinea lõputus vaeste-eeslinnas – Coca-Cola reklaam . 
108	NA	 Ja putka juures istuvad neegrid joovad resigneerunult Coca-Colat . 
108	NA	 Coca-Cola on hea , ütleb must mees naerdes , ja pole aru saada , kas ta mõtleb seda tõsiselt või kas ta naerab tõsiselt . 
108	NA	 Kohaliku mahlatööstuse toodang on neile igal juhul liiga kallis . 
108	NA	 Suurepärase ananassimahla purk maksab töölise päevapalga , Coca-Cola saab poole päevapalga eest . 
108	NA	 Nii et need putka ümber istuvad ja Coca-Colat rüüpavad noored mehed on pigem rikkad kui vaesed . 
108	NA	 Nad tarbivad prestiižikaupa . 
108	NA	 Kohalik mahlatööstus on peaaegu pankrotis ja ananassipõllud kaovad umbrohtu . 
108	NA	 Ei tasu ära . 
109	NA	 Selline on maailma käik ja kord . 
109	NA	 Maailma peavad selles käigus ja korras teoinimesed , mitte minusugused kõrvaltvaatajad ja kahevahelolijad . 
109	NA	 Nemad , teguderahvas , ajavad äri ja peavad sõda ja mõnikord peale sõda ka kohtuprotsesse , kus õiglus jalule seatakse , et saaks uuesti peale hakata , et vanad mälestused ei segaks . 
109	NA	 Et saaks majanduse jälle üles ehitada ja valmistada ette uusi sõdu . 
109	NA	 Nad müüvad relvi ja organiseerivad humanitaarabi , nad korraldavad kultuuriüritusi , festivale ja tippkohtumisi . 
109	NA	 Nende ühiseks omaduseks on tunda ja mõelda just täpselt niipalju , kui on vajalik edukaks tegutsemiseks oma sektoris . 
109	NA	 Liigne tundlikkus ja liiga palju mõtlemine paralüseerivad teotahet . 
109	NA	" Teha raha , see tähendab allutada inimesi oma tahtele , panna neid enda ( või "" idee "" ) huvides tegutsema , ja see nõuab teatud inimestetundmist , aga mitte tundlikkust . "
109	NA	 Mida ulatuslikum ja edukam on tegutsemine , seda ulatuslikumad on kannatused , mida see inimestele põhjustab . 
109	NA	 Aga neid tuleb vaadelda kui ebasoovitavaid , kuid paratamatuid kõrvalnähte , sest muidu ei saa ju edasi liikuda . 
110	NA	 Ärimehed , usumehed , sõjamehed , riigimehed , need on ikka ja alati ühed ja samad , nad tunneb juba kaugelt ära nende jõulise tegutsejaprofiili järgi . 
110	NA	 Edu kannustab neid ja tagasilöögid saavad olla vaid ajutised , kui asi on õige . 
110	NA	 Ja nende asi on õige . 
110	NA	 See , kes hakkab kahtlema , jääb maha , kukub sadulast , tallatakse surnuks . 
110	NA	 Kuigi nad on üksteisele konkurendid , peavad nad leidma omavahelisi kokkuleppeid , et ühineda teiste vastu . 
110	NA	 Ma ei saa aru , miks mõni lamenteerib selle pärast , et endised parteilased või komsomolitegelased on nüüd riigitüüri juures või ajavad majanduses raha kokku . 
110	NA	 See on loomulik . 
110	NA	 Küll koer koera tunneb . 
110	NA	 Riigipöörded ja sõjad toovad natuke verevahetust , ja seegi on loomulik . 
110	NA	 Uued , noored teoinimesed tahavad ka oma osa saada . 
111	NA	 Ja minusugune pole isegi mitte liivaterake selles teoinimeste masinavärgis . 
111	NA	 Kui ma oleksin liivaterake , oleks masin mu ammu pulbriks jahvatanud . 
111	NA	 Ma olen ebaoluline mutter , mis hoiab kinni mingit silti , kaunistust masina küljes . 
111	NA	 Ilma selle sildi või kaunistuseta ei jää masin seisma , aga millegipärast ollakse harjunud , et see seal on . 
111	NA	 Ainus , mis masinat ähvardab , on ülekuumenemine , ja sedagi juhtub ikka aeg-ajalt . 
111	NA	 Aeg-ajalt lendab ta tükkideks , aga kunagi pole hävitustöö olnud nii suur , et ellujäänud ja uued teoinimesed üheskoos jälle poleks tõusnud tuhast ja varemetest . 
112	NA	 Äri ajamiseks ja üldse endale edu rajamiseks selles maailmas on vaja teatud loomulikku egoismi , teatud tuimust , veendumust , et see , mis mina teen , on õige , sest mina teen seda . 
112	NA	 Mina ei ole ju vale . 
112	NA	 Ja kui ma ei jaga seda veendumust , siis ei tähenda see , et ma oleksin õigem . 
112	NA	 Mõnele on see veendumus antud ja mõnele mitte , muud midagi . 
113	NA	 Varemetest mõtlesin täna hommikul Eesti teede atlast lehitsedes . 
113	NA	 Lehitsen seda ikka vahel . 
113	NA	 See harjumus on jäänud mulle koolipõlvest , kui ma uurisin eestiaegset Eesti maanteede kaarti , mis meil kodus oli , 1 : 300 000 , 1 cm = 3 km . 
113	NA	 Seal olid kõik talud ja külad peal . 
113	NA	 Palju pruune täpikesi , palju peenes kirjas nimesid . 
113	NA	 Kujutlesin talusid , vankriteid , õuesid , korstnasuitsu , koerahaukumist , talveõhtuid , kevadhommikuid , ja kõik need tundusid kuidagi mulle kuuluvat , ma oleksin nagu elanud kõigis neis kohtades , käinud mööda kõiki neid külavaheteid , näinud suurvett kõigil neil jõeluhtadel . 
113	NA	 Ma teadsin , et paljusid neid kohti pole enam olemas . 
113	NA	 Ma teadsin , et see on kadunud ja kaduv maailm . 
113	NA	 Ja seda enam ta mind köitis . 
113	NA	 Oma kirjutuslaual lambivalgel kaardi kohale kummardudes meenutasin ma seda , mida ma kunagi näinud polnud . 
113	NA	 Ma sukeldusin minevikku ja kaduvusse nii , nagu teised sukelduvad tegutsemisse . 
114	NA	 Selle võime Eesti kaardi kohal unistada olen ma peaaegu kaotanud , aga lehitsen teda vahel siiski , et meenutada oma kunagist unistamist . 
114	NA	 Väga paljudes neist kohtadest olen ma nüüd käinud . 
114	NA	 Ma tean , mis seal on ja et tihti pole seal enam suurt midagi . 
114	NA	 On küll nimi kaardil , tihti on veel bussipeatuski selle nimega tee ääres , aga selle nime all on vaid paar tumma talumaja , mille omanikud elavad linnas . 
114	NA	 Pöetud murulapp maja ümber , mõned kiratsevad õunapuud , võsastuv põld ja heinamaa , metsaserv , mis aasta-aastalt majale lähemale nihkub . 
114	NA	 Või pole sedagi , on suur lage kolhoosiaegne uudismaa , mis omakorda võsastub . 
114	NA	 Need kohad on väga vaiksed , eriti sügisel . 
114	NA	 Üksik linnuhäälitsus paneb võpatama . 
114	NA	 Need kohad pole enam inimesega harjunud , seal tuleb inimesel sissetungija , piiluja tunne . 
114	NA	 Surev maa tahab olla omaette nagu vana surev loomgi . 
115	NA	 Kui ma paarkümmend aastat tagasi mööda maad ringi hulkuma hakkasin , ikka seesama eestiaegne Eesti kaart teejuhiks ( mõned vanad teed olid küll kadunud , aga harva jäljetult ) , siis oli metsades veel palju taluvaremeid , peaaegu terveid , tühjade akna- ja ukseaukudega palkmaju . 
115	NA	 Kõik , mis lahti kangutada ja ära viia oli andnud , oli kangutatud ja viidud . 
115	NA	 Aga midagi vedeles ikka seal tubades : riidekaltse , fotosid , poolikuid raamatuid , tööriistapäid , katkisi toidunõusid . 
115	NA	 Eriti kevadel olid need hallid majad kuidagi väga peibutavad . 
115	NA	 Ootasid nad ikka , et keegi tuleks ja katuse ära parandaks , aknad ette paneks , tule pliidi alla teeks ? 
115	NA	 Minu kujutluses , võib-olla , jah . 
115	NA	 Ümberringi kihises kevadine elu , linnulaul kaikus toa ja metsaserva vahel , kärbsed soojendasid ennast palkidel päikese käes , nõgesed ja naadid ajasid sammaldunud õunapuude all oma uusi rohelisi otsi maa seest välja . 
115	NA	 Kõik lõhnas . 
115	NA	 Tubades lõhnas külm kopitus . 
115	NA	 Mul polnud aimugi neist inimestest , kes seal olid elanud . 
115	NA	 Kunagi olid nad raadanud need põllud ja heinamaad metsa sisse , raiunud üles need majad , hiljem tapeedid seintele kleepinud , et palgid välja ei paistaks , riputanud tapeedile pilte endast , oma vanematest ja oma lastest või hoopis kaugetest nägemata maadest , kuningalossidest , linnadest . 
115	NA	 Ja siis olid nad kadunud , täielikult , jäljetult . 
115	NA	 Vaevalt ma oleksin tahtnud jagada nende tegusat ja vaevarohket elu , kartulivõtte ja seatappusid , aga ma jagasin meeleldi nende müstiliselt vaikset kadumist , seda hetke olemise ja olematuse vahel , mis on nagu lühike õhtuvidevik . 
116	NA	 Nüüd on need majarisud enamasti kas ära veetud või lõplikult kokku vajunud . 
116	NA	 Teised on kõpitsetud suvilateks . 
116	NA	 Need talud meenutavad muumiaid , ülesmingitud surnuid . 
116	NA	 Nad ei ela enam , aga on ikka olemas , elusuuruses ja ilusamadki kui elus , oma dekoratiivsete vankriratastega seinal , hõbekuuskedega murus . 
117	NA	 Maanteede äärde on kerkinud uued varemed , need , mis on jäänud igasugu farmidest , kuivatitest , töökodadest ja silohoidlatest . 
117	NA	 Mõned kahekordsed kivist kortermajad on juba tühjad ja maha jäetud , aknaaugud mustamas . 
117	NA	 Kolhoosivaremed ulatavad mõisavaremetele käe , kui nii võib öelda , aga sellest , mis seal maal on olnud kõige põlisem , ei jää midagi . 
117	NA	 Mets võtab endasse sammaldunud vundamendikivid , telliskivihunniku , mis jäi ahjust . 
117	NA	 Ma pean tunnistama , et mu rahvas ei ole loonud peaaegu midagi püsivat . 
117	NA	 Võib-olla sellepärast tunnengi ma nii suurt poolehoidu kaduvuse ja varemete vastu . 
117	NA	 Nad kinnitavad , et püsivus on siinilmas igal juhul väga suhteline . 
117	NA	 Phaistose varemed , Colosseumi varemed , kevadise metsa linnulaulu uppuvad taluvundamendi kivid – kõigi nende juures saan ma rahulikult meenutada seda , mida ma ei mäleta . 
118	 2.11. 	 2.11. 
119	NA	 Täna , surnutepühal , tundus paslik minna jalutama Montparnasse'i surnuaiale , ja seal oligi hea . 
119	NA	 Majad ei varja seal päikest ja puid on ka vähe , pealegi need hakkavad tõepoolest lõpuks raagu jääma . 
119	NA	 Nii et seal oli palju päikest . 
119	NA	 Inimesed on toonud haudadele krüsanteemipotte , nende kollased , punased mütsakad on päikese käes hästi eredad . 
119	NA	 Nad isegi lõhnavad kergelt , magus-mõrult . 
119	NA	 Neil käib päris palju mesilasi . 
119	NA	 Mõtlesin , kust nad tulevad , kas Luksemburgi aia mesilast . 
119	NA	 Muidu mõtlesin kirjandusest , romaanist ja sellest , kas romaaniga saab veel midagi öelda . 
119	NA	 Surnuaed on kirjandusest mõtlemiseks sobiv koht , eriti päikesega . 
119	NA	 Inimeste elust on seal jäänud vaid nimed ja mõned sõnad , ühesõnaga kirjandus . 
119	NA	 Surm tuletab ennast surnuaias hoopis vähem meelde kui elus ja saginas , sest surnuaia omade jaoks on surm juba möödas , tal pole enam mingit raskust ega tähtsust ; ta ei saa enam tulla . 
120	NA	 Romaanist mõtlesin seoses Houellebecqi artikli kirjutamisega . 
120	NA	 Jalutamine on parim meetod lausete väljamõtlemiseks . 
120	NA	 Kahjuks nad kipuvad pärast meelest ära minema . 
120	NA	 Kui palju häid , väärtuslikke , hinnalisi lauseid on mul meelest ära läinud . 
120	NA	 Kõik nad oleks saanud rahaks teha . 
120	NA	 Ma oleksin rikas mees ... 
120	NA	 Ma ei tea , kas ma ikka tahan kirjandusest kirjutada . 
120	NA	 Tundub olevat hoopis huvitavamaid asju elus ... 
120	NA	 Aga kirjandusest on kombeks kirjutada . 
120	NA	 Ma olen konformist . 
121	NA	 Edgar Quinet' bulvaril , kohe surnuaia müüri taga , peeti vanakraamiturgu , nagu seal vahel peetakse . 
121	NA	 Jalutasin putkade vahelt läbi , vaatasin vanu ja poolvanu asju . 
121	NA	 Surnuaed tundus selle kõrval lausa hümnina elule , tõeliselt helge paigana , mis ta ju oligi oma päikesepaiste ja mesilaste , liblikate , inimtühjusega , hoolimata surnutepühast . 
121	NA	 Vanakraamituru kraam on inimeste elu maised jäänused . 
121	NA	 Tassid ja klaasid , pronksist mõtlejad ja paljad naised , portselanist hiina vanamehed , puust Budad , koltunud pitsid . 
121	NA	 Surnute asjad on oma tarbetuses ja mahajäetuses lausa pateetiline meeldetuletus sellest , kui sihitu on elu , kui mõttetu on omamine , kogumine ja korjamine . 
121	NA	 Inimesed ostavad neid vanu asju arast kaastundest ja salajasest lootusest , et kord teised neist enestest maha jäänud asju ära ei viska . 
121	NA	 Kuigi asju tehakse tänapäeval just äraviskamiseks . 
121	NA	 Vanade asjade omamine tekitab illusiooni , et meiegi oma tootmis-tarbimiselus loome midagi püsivat . 
122	NA	 Aga lõpuks vist mõnele inimesele lihtsalt meeldivad vanad asjad , nii nagu mulle meeldib päikese käes surnuaial jalutada ( eile Fontainebleau metsas oli muidugi veel palju parem , surnuaed on rohkem hädavariant ) . 
122	NA	 Vanakraamimüüjad on kõik kuidagi sarnased . 
122	NA	 On inimesi , kes asju heameelega ära viskavad , ja teisi , kes midagi ei suuda ära visata . 
122	NA	 Neil on jälle millestki muust kahju . 
122	NA	 Minul vist on kõige rohkem kahju maha jätta neid sihituid jalutuskäike kevadises või sügiseses päikesepaistes , ma hoian neist samamoodi kinni nagu mõni vanake oma mööblist ja serviisidest , kuni tal neist ikkagi loobuda tuleb . 
123	 4.11. 	 4.11. 
124	NA	 Mu ees on kalender , novembri koha pealt lahti , pilt : must vesi , mustavad oksad , natuke valget lund , sealpool vett roostepruun roostik . 
124	NA	 See on Eesti kalender , siin on Pariis . 
124	NA	 Siin pole nii pime . 
124	NA	 Mulle november meeldib . 
124	NA	 See on sügavus , sukeldumine , hing kinni , külma ja pimedusse . 
124	NA	 Kalk vesi , surma vennalik embus : sügis on läbi , talv – talv , see on alles ees . 
125	NA	 Mulle november meeldib . 
125	NA	 See on minek kaugele ära , kaugele unustusse , peaaegu mälu äärele , mälu – see ongi unustus . 
125	NA	 Kes tuleb sealt tagasi , kas 
126	NA	 seesama , kes läks , või teine ? 
126	NA	 Jäljed , mis kaovad uttu ja õhtusse , jäljed , mis algavad lumelt , lagedalt valgelt lehelt . 
127	NA	 Et valgeks ta jääkski , jäljetuks ! 
127	NA	 Miks ma pean tegema jälgi ? 
127	NA	 Mul on üks süda , see taob 
128	NA	 pimedas sügavas soojas , pimedas külmas novembris . 
129	NA	 Südame sammud ei jäta jälgi . 
129	NA	 Keegi ei näe . 
129	NA	 See on hea . 
129	NA	 Ärkasin öösel . 
129	NA	 Öö on nii pikk , ka siin , kaugel linnas , mis siis , et see linn ei maga ja tuba on peaaegu valge pilvisest taevast vastu kumavast linna kollakast jumest . 
129	NA	 Mis siis . 
129	NA	 Ärkasin , süda tagus . 
129	NA	 Mõtlesin millegipärast , et südamehaigus on peamine surma põhjus . 
129	NA	 Siin linnas , siin selles mu ajas . 
129	NA	 Mu süda on terve , nii palju kui tean . 
129	NA	 Eile telekas tervisesaates üks televaataja küsis : miks pole südamevähki ? 
129	NA	 On , aga harva , vastati . 
129	NA	 Liiklus on hõre öösel , aga ei lakka , eriti kiirteel seal kanalis , mis siit ei paista , kuid kostab . 
129	NA	 Kell on kolm , võib-olla neli . 
129	NA	 Aeg valvata , miks ka mitte . 
129	NA	 Pidada südaöist palvust . 
129	NA	 Kui oskaks palvetada . 
129	NA	 Alt poisid tulevad koju , liftiuks koliseb , korteriuks kukub mürtsuga kinni . 
129	NA	 Nad tulevad peolt või baarist , neil pole und . 
129	NA	 Panevad teleka sisse . 
129	NA	 Üsnagi vaikselt , õnneks . 
129	NA	 See ongi linn . 
129	NA	 Kohustus üleval olla , kohustus teenida raha , et seda saada raisata . 
129	NA	 Teenida uusi riideid . 
129	NA	 Hommikul tööle minnes on kõik uuelt ja viisakalt riides . 
129	NA	 Riideid müüakse igal pool . 
129	NA	 Kui kas või mitu aastat ei müüdaks siin linnas riideid , oleksid inimesed ikka veel viisakalt riides ... 
129	NA	 Mõttetud öömõtted . 
129	NA	 Homme on pühapäev , homme ei minda tööle ... 
129	NA	 Ma ootan und . 
129	NA	 Ja ei ootagi . 
129	NA	 Kusagil metsades voolab üks jõgi , olgu pime või valge . 
129	NA	 Kellegi nägemata , pikkade ööde alt läbi . 
129	NA	 Mõõtmatu hulk külma vett nendel novembriöödel . 
129	NA	 Oleks mu maja ta kaldal , siis ma kuulaksin praegu läbi seina ta häält , või metsa lõputut laulu . 
129	NA	 Nii nagu nüüd linna häält . 
129	NA	 Ja valvaksin samamoodi , kuidas mu süda , see võõras ööpalverändur , käib-kõmbib oma sihitut teed . 
130	NA	 Üksioleku peamine mure on aeg-ajalt see , et aeg ei lähe üldse . 
130	NA	 Eriti pühapäevaõhtuti . 
130	NA	 Talvel , nagu täna . 
130	NA	 Sest täna on talv . 
130	NA	 Õhk oli metsas selline . 
130	NA	 Väljas on juba ammu pime . 
130	NA	 Kirikukell hakkab lööma . 
130	NA	 Väike hulgake koguneb sinna , õhtusele teenistusele suurte kõledate poolpimedate võlvide alla . 
130	NA	 Võiks ka sinna minna , konutada kuskil kaugemas nurgas , kuulata ja vaadata . 
130	NA	 Aga ma tean , et seal oleks enam-vähem sama igav kui siin korteris . 
130	NA	 Kuigi väljaminemine , inimeste nägemine linnas aitab alati natuke meelt endast ära lahutada . 
130	NA	 Lugemine on hea ajaviide ka , aga raamat peab olema põnev . 
130	NA	 Seda juhtub väga harva , nii et üldjuhul lugemine ei aita . 
130	NA	 Teen teleka lahti , see on see viimane arg liigutus , ma tean , seda enam , et sealt ei tule praegu midagi . 
130	NA	 Dirigent , uhke vanahärra , astub pulti , orkestri ette . 
130	NA	 Oleks mul konkreetne , käsitööle sarnanev töö nagu orkestrantidel , ei oleks mul kunagi igav . 
130	NA	 Ma oleksin harva üksi . 
130	NA	 Aga ma pole orkestrant . 
130	NA	 Veel vähem see dramaatilise soenguga noormees , viiul käes . 
130	NA	 Tema on solist . 
130	NA	 Selle teose ma tunnen ära esimestest akordidest . 
130	NA	 Tžaikovski viiulikontsert . 
130	NA	 Kuulasin seda keskkooli ajal üksi kodus olles . 
130	NA	 Panin grammofoni kõvaks . 
130	NA	 Muusika tundeline žestikuleerimine aitas mul mõnikord natuke unustada oma rahutust ja arusaamatust maailma ees . 
130	NA	 Muusika oli sama arusaamatu , aga mõjus arusaamisena . 
130	NA	 Üldiselt ma ei talu enam sellist muusikat . 
130	NA	 Vaatan neid tõsiseid orkestrante ja imestan , kas tõesti on vaja selliste vägede ülesrivistamist mõne algelise inimtunde läbielamiseks . 
130	NA	 Avalik kontsert on liturgia aseaine , nii nagu üldse meie kultuur on religiooni aseaine . 
130	NA	 Mida kaugemale unustusse vajub religioon , seda arusaamatumaks muutub meile ka kultuur . 
130	NA	 Milleks meil teda õieti vaja oligi ? 
131	NA	 Ma jälestan tõeliselt telekavaatamist , aga see on droog , millest mul on raske loobuda , välja arvatud neil harvadel õnnistatud või maniakaalsetel perioodidel , mida võib nimetada loomingulisteks . 
131	NA	 Kontsert mu selja taga jätkub . 
131	NA	 Ma ei näe seda , aga kujutan ette viiuldaja , noore venelase grimasse . 
131	NA	 Kui palju reaalseid tundeid elab ta läbi selle fiktsiooni mahamängimise jooksul ... 
131	NA	 Aga Tšaikovskis on tõelist dünaamikat . 
131	NA	 Tema reaalsete depressioonide fiktiivne pahupool – või olid depressioonid selle muusika pahupool ? 
132	NA	 Kui ma saaksin , siis ma elaksin suures majas , umbes nagu mõisas , kus mul oleks omaette tuba ( aga kindlasti , ja soovitavalt kusagil tornis või vähemalt ülemise korruse nurgatuba ) , ja seal majas elaks veel hulk inimesi , kes kõik kuuluksid kuidagi sellesse majapidamisse , aga oleksid muidu üksteisest võrdlemisi sõltumatud . 
132	NA	 Mul oleks selles majapidamises hulk ülesandeid , võib-olla kõige lihtsamaid , pargi hooldamisest kuni ahjude kütmiseni , nii et õhtuti oleksin ma õigupoolest surmväsinud . 
132	NA	 Ma istuksin ainult kas õhtupäikese või tule paistel , olenevalt aastaajast , ega mõtleks millelegi . 
132	NA	 Aga talviti oleks siiski nii , et õhtuti kogunevad inimesed suurde saali , kus nurgas leegitseb kamin . 
132	NA	 Räägitaks juttu , peamiselt möödunud päevast ja selle juhtumustest . 
132	NA	 Ma enamasti kuulaksin oma nurgast , jälgiksin mulle harjunud inimeste reaktsioone . 
132	NA	 Vahetevahel pöörduks keegi igavusest ka minu poole , mind haarataks vestlusesse , kus ma mõnikord laseksin tulla oma kummalistel ideedel , mida aga õnneks keegi tõsiselt võtta ei viitsi . 
132	NA	 Suur kell lööks seinal . 
132	NA	 Juba üksteist ! 
132	NA	 Küll aeg läheb ruttu . 
132	NA	 Majulised hakkavad ükshaaval oma tubadesse tõmbuma ... 
132	NA	 Vahel oleks majas võõraid , siis kestaks õhtu kauem , aga mina lahkuksin siiski vaikselt omal kellaajal ( kui just mõni külaline eriliselt mu tähelepanu ei köida , aga seda saab juhtuda küll vaid haruharva , sest üldiselt on inimesed ikka vaid nemad ise , kummalised nähtused , mida meie hing võõrastades jälgib ) , sest hommikul tuleb vara tõusta . 
132	NA	 Ma oleksin rahul ja õnnelik ega nõuaks kunagi elult rohkem . 
133	NA	 Viiulikontsert saigi otsa , tema kulminatsioon läks minust täielikult mööda , sest ma olin haaratud oma kulminatsioonidest . 
133	NA	 Nüüd hakkavad uudised , seaduslik võimalus teleka ees diivanil pikutada . 
133	NA	 Aeg saab jälle liikuma , sügavamale öö südamiku poole , kus võib-olla lõpuks ootab mind uni , teine ja sündmusterohke , inimesterohke olemine . 
133	NA	 Uni on nagu teine päev , selle päeva pahem pool ( kuigi tihti parem ) . 
134	NA	 Ahjaa . 
134	NA	 Kui ma seda tõepoolest tahaksin , siis , ma arvan , ma elaksin juba selles rahvarikkas majas oma töökat ja alandlikku elu . 
135	 5. 11. 	 5. 11. 
136	NA	 Unenägu , üles märkida . 
137	NA	 Saan mobiiltelefonile faksi Kristiina Heinmetsalt , igatahes on see üks modell , keda ma arvatavasti Kauri kaudu olen kohanud . 
137	NA	 Faks ilmub ekraanile värvilise pildina . 
137	NA	 Teade on sellest , et K.H-l on välja üürida üks tuba Tallinnas ja ta annaks selle pigem tuttavale usaldusväärsele inimesele , odavalt . 
137	NA	" Ta vabandab , et see ei ole sugugi kesklinnas , vaid "" Tõnismäe all "" Bituumeni tänavas . "
137	NA	 Põhiline on maja pilt . 
137	NA	 See on kahekordne punasest tellisest umbes sajandivahetuse maja , ilusate üsna suurte pealt kergelt kaares akendega . 
137	NA	 ( Väga meeldiva ja usaldusväärse proportsiooniga . 
137	NA	 Mingis mõttes minu ideaalmaja . 
137	NA	 Olen alati neid punasest tellisest maju vaadanud . 
137	NA	 Tartus oli neid mõni . 
137	NA	 Vanaaegne tumepunane väiksemat mõõtu tellis . 
137	NA	 Need majad on korraga väga soojad ja väga tugevad . 
137	NA	 Punane tahmub ja tumeneb ajaga , aga jääb igavesti hõõguma , eriti talvepärastlõunati , vastu õhtut , vastu kevadet , vastu esimest tihaselaulu . 
137	NA	 Mõned neist on suured ja sünged , mõned väiksed ja armsad , aga kõik on turvalised . ) 
137	NA	 Tuba , mis seal saada on , on tegelikult üks tuba kolmetoalisest ühiskorterist . 
137	NA	 Ühes toas elab üks vanamees , teises toas üks vanamutt . 
137	NA	 K.H. annab mõista , et nad on vaiksed ja viisakad , aga samas pole see ka päris kindel . 
137	NA	 Võivad olla joodikud ja riiakad . 
137	NA	 Tahaksin ruttu seda tuba näha , olen valmis sinna kohe vaatama minema , mis siis , et Pariisist ( kuigi saan selle teate Tallinnas ühte tänavat ületades , Kaarli puiestee juures valgusfooriga ristmikul ) . 
137	NA	 Ta võib selle toa kellelegi teisele ära anda . 
137	NA	 Kuigi mulle tundub , et ma saan selle , kui ma vaid tahan . 
137	NA	 Oleks , et vaade poleks seal vastu teise maja seina . 
137	NA	 Ma võiksin seal elada , õige tagasihoidlikult . 
137	NA	 See mõte on mul veel ärgateski tükk aega . 
137	NA	 Mõned unenäod kanduvad ärkvelolekusse . 
137	NA	 Kaalun seda tõsiselt . 
137	NA	 Võiksin seal ju olla linnas käies , siis ma ei peaks Viivi korteris elama . 
137	NA	 See oleks päris minu tuba . 
137	NA	 Remontki olevat seal tehtud , samas mulle meeldiks teha remonti just selles punasest tellisest majas , olgu seal või ainus tuba . 
138	NA	 Õhtul koju tulles ( siin üle Place Champerret' on üks hästi suur punasest tellisest maja , aga see pole päris see , ta on liiga suur ja liiga pariislik , ühtlasi liiga korralik ; punasest tellisest maja juures peab ka midagi vana olema , mõni roostes vihmaveetoru , mõni murenenud kivinurk , koorunud värviga uks ) mõtlen , kas maja unenäos on rohkem ise , oma mina , või ema . 
138	NA	 Punasest tellisest maja , mida ma veel unes pole näinud , aga millest ma olen küllalt ilmsi unistanud . 
138	NA	 Ja ahjud , mida ma nii palju unes näen . 
138	NA	 Ahjud , mille kolded on suured nagu toad , tuli ühes nurgas hingitsemas ... 
139	NA	 Tundub , et unistused hakkavad tõesti muutuma päris tagasihoidlikuks , päris väikeseks . 
139	NA	 Üks toake kolmetoalisest korterist ja seegi oleks õnn , ja seegi vist ei täitu . 
139	NA	 Aga millegipärast see unenägu sisendas usaldust tulevikku , ei teagi , miks . 
139	NA	 Ilus väike maja oli , ta on mul üsna selgesti silme ees . 
140	NA	 Täna tuli siia Anneli , mu asendaja . 
140	NA	 Mu Pariisi-pagendus hakkab niisiis ehk otsa saama , kuigi see pole veel selge , millal . 
140	NA	 Võib-olla tuleb siiski jõuluni olla . 
140	NA	 Ega see väga ei kohutagi . 
140	NA	 Olen hakanud harjuma . 
141	 6. 11. 	 6. 11. 
142	NA	 Mul on siin vähe raamatuid . 
142	NA	 Ostetud raamatud olen vähehaaval Eestisse viinud . 
142	NA	" Mis on , on "" La Bible , nouvelle traduction "" , mida aeg-ajalt lehitsen ; paks Kaplinski "" Kirjutatud . "
142	NA	" Valitud luuletused "" ( see peaks olema tegelikult "" Kirjutatud ja valitud luuletused "" , kujundaja Jüri Kaarma kujundas selle pealkirja selliseks ) ; raamat Henri III-st , läbi loetud ; Uku Masingu luuletused , mida väga ei jaksa lugeda ; raamat reformatsiooni ajaloost , mis on pooleli Wesley kohal ja pooleli vist jääbki , sest on kirjutatud selles ühes prantslaste sõnarohkes ja ilutsevas stiilis , mida ma eriti ei armasta . "
142	NA	 Liiga palju sõnu . 
142	NA	" Eesti teede atlas , seda saab vahest lehitseda ; Pessoa "" Rahutuse raamatu "" uus täiendatud ja parandatud väljaanne , mida ma ei suutnud ostmata jätta , kuigi mul üks väljaanne juba on , ja mida samuti saab vahetevahel lehitseda . "
142	NA	 Viivi saadetud raamatuke südamepalvest , läbi loetud . 
142	NA	 Tallinnas ostetud ja siin lõpuni loetud raamat Vana-Kreeka inimesest . 
142	NA	 Viivi Luige valitud luuletused , punaste kaantega , mida ma vahel lehitsen , et meenutada ennast , sest nooruses olen ma kõiki neid luuletusi mitu korda lugenud . 
142	NA	 Ongi vist enam-vähem kõik . 
142	NA	 Kalender Fred Jüssi fotodega , novembri koha pealt lahti , aga seal pole muud kui pildid ja kuupäevad , kuu faasid , päikesetõusu-loojangu ajad , pühad ja tähtpäevad + kaduneljapäevad , ma ei tea , miks ( juukselõikuseks , kapsakülviks ? ) , sedagi saab vahel lehitseda , põhiliselt ettepoole , et näha , mis tuleb ; tuleb veel november ja detsember , siis on seegi raamat läbi loetud . 
143	NA	 Eile õhtul käisin raamatukaubamajast läbi , sest olin raadiost kuulnud ühe kirjaniku paari lauset ja aimanud mingit hingesugulust ; tahtsin ta uut raamatut vaadata . 
143	NA	" Sain raadiost aru , et see oli "" L'Ange de vengeance "" – "" Kättemaksuingel "" ( kuigi see ei kõlanud just päris nii , arvasin , et mis ta muud on ) , aga poes selgus , et on hoopis "" Ange Vincent "" , kirjaniku noorpõlvemälestused ( too ingelpoiss , Vincent , oli niisiis tema ise ) , natuke kaootilises , aga siiski talitsetud kirjanduslikus stiilis , üsna õhuke raamatuke , 75 franki . "
143	NA	 Oli , jah , päris tuttav , minagi võiksin umbes nii kirjutada , aga ma poleks selle üle sugugi uhke . 
143	NA	 Ma olen umbes nii juba kirjutanud , nüüd kirjutaks pigem teistmoodi . 
143	NA	 Panin raamatu letile tagasi . 
143	NA	 75 franki ühe õhtu lugemisvara eest , mis pole pealegi teab kui inspireeriv . 
143	NA	 Puhtalt hingesugulusest või solidaarsusest ma ka seda ostma ei hakka . 
143	NA	 Vanem mees juba , see kirjanik , küll saab muidugi hakkama . 
143	NA	 See on tal juba 20. raamat . 
143	NA	 Muuseas ta kirjutas , et tunneb oma sulepead kätte võttes ikka samasugust hirmu . 
143	NA	 Minagi istun tihti arvuti ees ja närin , piltlikult öeldes , küüsi , sest tegelikult ei näri ma neid kunagi , ei oskakski vist närida . 
143	NA	 Aga siiski , saada vanaks ja olla ikka samamoodi hädas , ma ei tea . 
143	NA	 Midagi võiks ikka elu jooksul muutuda ka . 
144	NA	 Niisiis lugemisvara eriti pole . 
144	NA	 Eriti tahaks vahel lugeda eesti keeles . 
144	NA	 Elada maailmas eestikeelsena nagu mina , lõppude lõpuks , kuigi ma loen peamiselt prantsuse keeles , on , mõtlesin täna hommikul , nagu oleks olnud elada mõnes väiksemas kloostris enne trükikunsti leiutamist . 
144	NA	 Raamatuid on väga vähe ja veel vähem tuleb neid juurde . 
144	NA	 Terve elu pead sa lugema põhiliselt ühtesid ja samu raamatuid . 
144	NA	 Oma Alverit , Ennot , Tammsaaret ja Kaplinskit , Viivi Luike , Juhan Liivi , Aleksander Suumanit ja veel paari-kolme . 
144	NA	 Nagu munk oma püha Augustinust ja Püha Toomast ja evangeeliumeid . 
144	NA	 Mungale aitas neist laialt , hea , kui ta neidki luges . 
144	NA	 Lihtsam munk arvatavasti ei lugenudki , teadis kuulu järgi . 
144	NA	 Need olid tema kultuur , need on minu oma . 
144	NA	 Ja tegelikult aitab mullegi neist . 
144	NA	 Neidki on liiga palju . 
144	NA	 Ma ei tea , kas raamatute lugemine teeb targemaks või paremaks , kindlasti võib ta teha ka rumalamaks ja kurjemaks . 
144	NA	 Raamatud on ajaviide , sündinud sellest igavusest , mis on mõnede inimeste osa siin ilmas , ja määratud seda igavust leevendama . 
144	NA	 Täitma . 
144	NA	 Aga igavus on põhjatu . 
144	NA	 Siiski , me proovime ikka ja jälle . 
144	NA	 Selles mõttes on näiteks see Kaplinski paks raamat tänuväärne , et teda saab ikka ja jälle siit-sealt lugeda . 
144	NA	 Luule on üldse tänuväärne . 
144	NA	 Ta ei ammenda ennast nii ruttu , võib-olla ei ammenda ta ennast terve elu jooksul . 
144	NA	 Teda saab ikka ja jälle üle lugeda , kunagi õieti läbi lugemata . 
144	NA	 Luule on tõesti ainus päris tasuv investeering , igas mõttes . 
144	NA	 Ma oleksin väga tänulik , kui ma saaksin veel kunagi luuletusi kirjutada . 
144	NA	 Ma olen tänulik ka selle eest , et ma saan neid lugeda . 
144	NA	" Mida see "" olen tänulik "" õieti tähendab ? "
144	NA	 Kirjutamine muutub kergesti tühjade sõnade kirjutamiseks . 
144	NA	 Niisiis lõpetan . 
145	 7 . nov. 	 7 . nov. 
146	NA	 Rasked pilved katavad taeva , teevad toa pimedaks . 
146	NA	 On hommik . 
146	NA	 Ma ei lähe täna hommikul tööle , see on vist esimene argipäevahommik , kui ma koju jään ; Anneli on seal . 
146	NA	 Aga ma olen ikkagi järjekindel olnud ! 
146	NA	 Nüüd , kui ma kuhugi ei lähe , tundub see järjekindel minemine absurdsena . 
146	NA	 Aga igasugune teenistus on absurdne . 
146	NA	 See on kultuur . 
146	NA	 Bioloogiline elu ei nõua mingit teenistust . 
146	NA	 Sõjavägi , kool , klooster , tehas , büroo , igal hommikul kirjutamine on kultuurinähtused . 
147	NA	 Kolmveerand tunni pärast tõuseb Concord ( Concorde ) Roissy lennuväljalt õhku , New Yorgis maandub ta midagi peale kaheksat , niisiis kaks tundi enne õhkutõusmist . 
147	NA	 Concord on ka kultuurinähtus , üleliigne ja liigutav . 
147	NA	 Väljas hakkaski vihma sadama , tundsin seda nõrgast sabinast , mis linnamüra korraga endasse mähkis . 
147	NA	 Toas läks veelgi hämaramaks . 
147	NA	 Nüüd sajab juba kõvasti , plekk-katus teeb häält . 
148	NA	 Concordi pilet maksab 53 000 franki , see teeb midagi 120000 krooni . 
148	NA	 Auto raha , nagu öeldakse . 
148	NA	 Üks Afganistani vanamees oli kogunud aastatega 70 franki . 
148	NA	 Ta oli põgenik Pakistanis ja töötas kingsepana , lükkas päevast päeva oma käru mööda tänavat . 
148	NA	 Ta lonkas , lapsed jooksid ta järel , narrisid teda ja loopisid kividega . 
148	NA	 Õhtuks tuli ta koju . 
148	NA	 Tal lubati ühes hoovis ööbida . 
148	NA	 Naisele oli ta tuppa koha saanud . 
148	NA	 Telekast polnud näha , kas sellel hoovil mingi katus ka peal oli , aga ehk ikka oli . 
148	NA	 Seal oli tema varandus . 
148	NA	 Ta keetis priimuse peal teed , murdis ümmargust õhukest leiba , nagu see seal on . 
148	NA	 Tal oli ka üks lind , rästas või rästa moodi lind puuris . 
148	NA	 Ta toitis seda purukestega . 
148	NA	 Hõõrus oma deformeerunud jalga , mis valutas . 
148	NA	 Elamise saaks ta endale ja oma naisele osta 3000 frangi eest , aga tal on ainult 70. 
148	NA	 Sellest lausest selguski tema finantsolukord , põhivarade seis . 
148	NA	 Ta rullis madratsi lahti , heitis pikali ja tõmbas tekid üle pea . 
148	NA	 Ööd võivad seal vist külmad olla . 
148	NA	 Võib arvata , vähemalt ma loodan , et talle maksti filmimise eest . 
148	NA	 Kuigi iial ei või teada . 
148	NA	 3000 franki , mille eest ta peavarju saaks , poleks telekompaniile mitte midagi , aga saavad nad siis aidata kõiki vaeseid , kelle häda nad üles võtavad , meie igavate õhtute sisustamiseks . 
148	NA	 Pealegi , see vanamees oli veel õnnelik . 
148	NA	 Tal oli töö , ta oli sõja jalust ära saanud ega pidanud otseselt nälgima . 
148	NA	 Ainult jalg valutas . 
149	NA	 Huvitav , mitu reisijat on täna Concordi pardal ? 
149	NA	 Täismaja ? 
149	NA	 Ikkagi esimene lend üle 15 kuu . 
149	NA	 Veinikaardid ja kaaviar on juba valmis pandud . 
149	NA	 Kell on kümme , kas juba lastakse peale ? 
149	NA	 Mu aknad on Roissy poole ja seal paistab tihti lennukeid ; kas ma võiksin ka Concordi näha ? 
149	NA	 Vihm jäi ruttu üle , pilved on heledamaks muutunud , tuba valgemaks läinud . 
149	NA	 Keegi tuli oma korterist välja , koridori laudpõrand nagises . 
149	NA	 Ta ootab nüüd lifti . 
149	NA	 See on vanaaegne aeglane lift . 
149	NA	 Raadios räägiti hommikul , et Concord ei ole kunagi British Airwaysile ega Air France'ile tulu toonud . 
149	NA	 Ta sai valmis just siis , kui algas naftakriis . 
149	NA	 Ärilises mõttes oleks võinud ta lennud pärast möödunudaastast õnnetust ära lõpetada ja vaevalt nad nüüdseski olukorras tulu tooma hakkavad . 
149	NA	 Air France'i mees ütles , et Concordi tänane lend on toetusavaldus New Yorgile . 
149	NA	 New Yorgi linnapeaks valiti eile miljardär Bloomberg , kes oma miljonid on teeninud kirjastamisega . 
149	NA	 Ta võitis Greeni tänu Giuliani toetusele , kes WTC varemetel turnimisega eriti populaarseks sai . 
149	NA	 Ta võitis tänu nendele varemetele , tänu kamikazedele . 
149	NA	 Igas õnnetuses on peidus kellegi võit ja mida suurem õnnetus , seda suurem võit . 
149	NA	 Kas see tundub mulle skandaalne ? 
149	NA	 Sugugi mitte . 
150	NA	" Ja ma ei arva , et iga Concordi reisija võiks oma piletiraha anda pigem afgaani põgenikele või tšetšeeni põgenikele või rumeenia lapsvarastele , kes Pariisi metroos oma suurtele "" vendadele "" raha teenivad , või Tallinna tänavalastele . "
150	NA	 Või mulle . 
150	NA	 Need on ise maailmad , ise rahad , ainult pealtnäha on see kõik üks . 
150	NA	 Ja sügavamas mõttes muidugi ongi , aga see sügavam mõte pole mulle päris selge , seda enam , et see polegi mõte , vaid juba midagi suuremat või midagi vähemat , igatahes midagi , mis ei mahu pähe . 
150	NA	 Igas maailmas on oma mõõdupuu . 
150	NA	 Concordi reisija maitseb oma kaaviari ja muretseb ise kuskil ajusopis oma stock-optionite pärast . 
150	NA	 Afgaani vanamees lükkab oma käru ja muretseb pooltallahindade tõusu pärast . 
150	NA	 Mina istun oma arvuti taga ja muretsen , et ma oskan aina vähem öelda midagi sellist ja nii , et see oleks rahaks vahetatav . 
150	NA	 Ma teen lauseid , lootes inimesi nendega võluda . 
150	NA	 Teenida oma mõnituhat krooni kuus . 
150	NA	 Härra Bloomberg on taoliste lausete hulgimüügiga miljardi kokku lükanud . 
150	NA	 Afgaani kingsepp ei oska lugeda ega kirjutada , talle on meie laused täiesti ükskõik , samuti kui meie raha . 
150	NA	 Oleks ta õnnelikum , kui ta Concordiga lendama viia , kui talle kaaviari anda ? 
150	NA	 Mulle tuleb meelde üks lugu beduiinidest , kellele millegipärast , arvatavasti preemiaks mingi teene eest Prantsusmaale , mis siis oli nende metropol , korraldati ekskursioon . 
150	NA	 Kõik jättis neid suhteliselt ükskõikseks , kuni nad viidi mingit koske või jõge vaatama . 
150	NA	 Neid ei saanud sealt enam kuidagi ära . 
150	NA	" "" Me ootame , kuni see kinni keeratakse , "" ütlesid nad . "
150	NA	 Härra Bloombergi raha on afgaani näljahädalistele sama hea kui vihm , mis sajab Pariisi katustele : see ei saa kuidagi niisutada nende põlde . 
151	NA	 Mingi teistmoodi mürin kostab . 
151	NA	 On see õhku tõusev Concord või kujutan ma ette ? 
151	NA	 Näha pole midagi , katused on ees . 
151	NA	 Ainult kolm varblast lendab vihmaveerennilt vurinal minema , kui ma aknale lähenen . 
151	NA	 Kell on 10.40. 
151	NA	 Nii et võis olla . 
151	NA	 Kui Concord kuskil Atlandi kohal helibarjääri ületab ( reisijad plaksutavad , võib-olla tõstetakse šampanjapokaalid , ma ei tea täpselt nende rituaale ) , võib härra Bloomberg jälle natuke kergemini hingata . 
151	NA	 Tema miljardil on potentsiaali , tema rahal on natuke rohkem mõtet , kui oleks ilma ülehelikiirusel kommertslendudeta . 
151	NA	 Ta võib neid endale lubada . 
152	NA	 Selles tohutus maailmas , mille teleuudised petlikult kättesaadavaks ja arusaadavaks muudavad , elame me kõik oma elu suletud illusioonimullis . 
152	NA	 Nii härra Bloomberg , kes varsti algaval päeval on lisaks kõigele New Yorgi linnapea ; afgaani tänavakingsepp , kes Peshawari tuttavatel tänavatel on oma igapäevast ringi lõpetamas , sest päev kaldub juba õhtusse ja hämarus laskub sealgi sügisel varem kui suvel ; majahoidja , kes praegu kirja ukse alt sisse libistas , kui ka mina , kes ma siin oma juhusliku , aga juba nii harjunud korteri nurgas neid ridu arvutisse toksin , sest elu on mu siiamaale kandnud , see elu , millest mind miski välja ei päästa . 
152	NA	 Kui oleks olemas selline lennuk , mis helibarjääri asemel suudaks ületada elubarjääri , tõugata mind välja sellest mullist , mis muidu minuga igale poole kaasa liigub , ükskõik kuhu ta mind ka ei viiks ... 
152	NA	 Mind ja kõiki teisi . 
152	NA	 Või mis mul on teistest ? 
152	NA	 Kui ma saan mullist välja , ongi nad muutunud , sest mu viis neid näha on siis teine , sest mina pole enam mina . 
152	NA	 Mina ongi see mull . 
152	NA	 Mul on mull , mis must teeb minu . 
152	NA	 Ajamull , valgusemull , millest kiiremini ei liigu miski ega keegi . 
152	NA	 Ega aeglasemalt . 
153	NA	 Täna on seitsmes november , sest ma nimetan seda nii . 
153	NA	 Seitsmes november on mul olnud juba mitu korda . 
153	NA	 Täpsemini , see on neljakümnes kord . 
153	NA	 Esimestel kordadel ma ei teadnud , et on seitsmes november . 
153	NA	 Ja vahepeal ma teadsin seda väga hästi , sest tollased kalendrid tähistasid seda punaselt , koolist oli vaba päev , ema triikis köögis pesu , maja oli soojaks köetud , sest kõik olid kodus . 
153	NA	 Isa võis olla ka põdrajahil . 
153	NA	 Raadiost ei tulnud muud kui üks hurraatamine . 
153	NA	 Väljas oli hämar , nagu novembris ikka . 
153	NA	 Mõnel hilisemal 7. novembril pidi minema paraadile , aga ma ei mäleta , käisin ma seal ka või ei käinud . 
153	NA	 Küllap mõne korra käisin , aga see võib maiparaadiga segi minna . 
153	NA	 Kolonnide kogunemine võttis hulga aega , osale lastest jagati valged vineerist tuvid keppide otsas või lipukesed . 
153	NA	 Lörtsi sadas , kingad said märjaks ja külm hakkas . 
153	NA	 Siis lõpuks mindi liikvele ; marss oli õige lühike , tribüüni eest läbi , ja juba kuskil järgmises tänavas korjati lipud ja tuvid jälle kokku . 
153	NA	 Õpetajad olid närvis , nemad pidid vastutama , et midagi ei juhtuks , et keegi ei viskaks rahutuvi tänavale porise lörtsi sisse või midagi sellist . 
153	NA	 Kodus ootas ikka , vähemalt minu kujutluses , mis muidugi segab kokku kõik seitsmendad novembrid , see soe , natuke aurune triikimislõhn , segi toidulõhnaga . 
153	NA	 Võib-olla küpsetati isegi kooki , ikkagi kaks vaba päeva . 
153	NA	 Kui mõelda , et ema ja isa käisid elu aeg päevast päeva tööl , pluss veel see aiamaa , kapsakasvatus , see oli laupäeval ja pühapäeval , õhtul pärast tööd . 
153	NA	 Kõik ainult selleks , lõppude lõpuks , et elada ja et lapsed koolitada , nagu öeldi . 
153	NA	 Nende jaoks see polnud eneseohverdus , vaid elu . 
153	NA	 Mina olen selle elu vili , liikumas omakorda oma elu loomulikus suletuses praegu läbi oma neljakümnenda 7. novembri . 
153	NA	 Minu vanemate vanemad olid lihtsad maainimesed , kelle kujutlus maailmast oli kahtlemata võrdlemisi piiratud . 
153	NA	" Kindlasti nad ei unistanud , et nende poja- või tütrepoeg istuks kunagi ühes Pariisi ( küllap nad selle linna nime ikka olid kuulnud ) "" katusekambris "" ja kirjutaks midagi , millest ta isegi ei teaks , mis see on ja milleks . "
153	NA	 Säärane elu oleks neile tundunud vist pigem kahtlane kui edukas . 
153	NA	 Lihtne õnn , mida nad lootsid oma laste lastele , seisnenuks kindlasti milleski lähedasemas . 
153	NA	 Elu pidi muidugi paranema , aga mitte liiga palju . 
153	NA	 Mu isa on oma isa vanem poeg ja mina olen ainus poeg , niisiis pidanuksin ma loogiliselt üle võtma talu , mida ma tegelikult pole kunagi näinud . 
153	NA	 Olen näinud vaid kohta , kus ta oli . 
153	NA	 Seal on paar keskmist tamme , mis olevat istutatud laste sündimise puhul , kaks neist ongi korralikult kasvama läinud . 
153	NA	 Ilmetu kohake tolmava kruusatee ääres , nüüdseks mahajäetud ja roostes kolhoosi kuivati kõrval . 
153	NA	 Kuivati viljajäätmetel kasvab vägev nõgesetihnik , põllul teisel pool teed on mullikakarjamaa . 
153	NA	 Ma olen seal kõndinud , esimest korda õieti alles möödunud aastal . 
153	NA	 Isa ei viinud mind kunagi sinna , ta ise ei tahtnud seal käia . 
153	NA	 Seal polnud enam midagi . 
153	NA	 Majast pole jälgegi , ainult üks keldrivare . 
153	NA	 Põld läheb üle lauge künka , sealt paistab väga kaugele , igas suunas , nagu oleksid maakera kumeruse otsas . 
153	NA	 Vanaisa ja isagi on lugematuid kordi üle selle kumeruse kõndinud , hobuse ja adra järel või peoga vilja külvates või niisama , mõnikord harva , vaadates , kuidas vili kasvab . 
153	NA	 Sinna kumerusele tulid ühel 1940. aasta juuli- või augustipäeval sõdurid ja võtsid vanaisa kinni . 
153	NA	 Nad panid parajasti vilja kokku , rukist arvatavasti . 
153	NA	 Isa oli ka seal , 19-aastane suur tugev talupoiss , kellest ma tegelikult midagi ei tea . 
153	NA	 Mis sõnu seal vahetati ? 
153	NA	 Vanaisa oskas vene keelt , sest oli ilmasõjas Keisririiki teeninud , pärast sõdinud Landeswehri vastu ( venelase vastu ei sõdinud ta niisiis kunagi ; isa räägib ikka , et saksaviha olnud tollal suurem , venelast ei vihatud ) . 
153	NA	 Sõdurid viisid vanaisa kaasa . 
153	NA	 Arvatavasti ta lihtsalt läks nendega kaasa , sest kästi – ja mis tal teha oli ? 
153	NA	 Ta oli harjunud sõna kuulama . 
153	NA	 Oleks ta põgeneda püüdnud , oleks ta võib-olla maha lastud . 
153	NA	 Ta ei olnud siis veel vanaisa , aga oli oma kümmekond aastat vanem kui mina praegu . 
153	NA	 Vanaisaks ta kunagi ei saanudki . 
153	NA	 Üks pilt tast on , seal ta istub , taluperemees oma naise ja nelja lapsega , kaks poega , kaks tütart , isal ja poegadel pead läikivalt kiilaks aetud , nagu siis kombeks . 
153	NA	 Isa pole oma isast kunagi õieti rääkinud ja võib-olla ta ei oskagi temast palju midagi rääkida . 
153	NA	 Nad arvasid kuni 1989. aastani , et ta lasti kuskil sealsamas metsas maha . 
153	NA	 Pärast rinde üleminekut olevat isa metsas ühe haua lahti kaevanud , aga saabas , mis sealt välja tuli , oli võõras saabas . 
153	NA	 Rohkem ta vist ei kaevanud . 
153	NA	 Sõdurid tulid tookord veel sinna põllule tagasi . 
153	NA	 Aga isa noorem vend valvas kumeruse harjal ja hõikas isale : tulevad tagasi ! 
153	NA	 Nad tulid seekord tema , minu isa järele . 
153	NA	 Ta jooksis nii , nagu ta veel polnud jooksnud , rukkisse ja metsa . 
153	NA	 Kas talle tulistati järele ? 
153	NA	 Ta olevat jooksnud ühtejutti oma paarkümmend kilomeetrit , ikka läbi metsa . 
153	NA	 Pääses ära . 
153	NA	 See koht , kus nad vilja kokku panid , jäi majast ja tee pealt vaadates kumeruse taha . 
153	NA	 Kinnivõtjad olevat kõigepealt läinud majja , kus olid vanaema , see tähendab isa ema , ja üks õdedest . 
153	NA	" "" Naised , "" ütleb isa , "" eks nad olid hirmu täis . "" "
153	NA	 Ma imestasin , milline kibedus selles ütlemises veel oli , viiskümmend aastat hiljem . 
153	NA	 Naised olid sõdurid põllule juhatanud . 
153	NA	 Nii esimene kord isa järele kui ka teine kord poja järele . 
153	NA	" See vanaema , kes tookord "" hirmu täis "" oli , elas pärast meil ja kasvatas mind . "
153	NA	 Mina mäletan teda vankumatu ja vastuvaidlematuna . 
153	NA	 Ta armastas korrata , et mina olen tema armas poeg , mis mind millegipärast alati piinlikkust tundma pani . 
153	NA	 Samas mulle tundus , et kedagi teist peale vanaema mul maailmas pole . 
153	NA	 Kuulasin öösiti , kas ta ikka hingab oma voodis , sest enamasti ta hingas vilinal , aga vahetevahel jäi täitsa vait . 
153	NA	 Kartsin , et ta on surnud ja mul pole enam kedagi . 
153	NA	 Tegelikult ta suri alles aastaid hiljem . 
153	NA	 Vahepeal oli ta meilt ära kolitud tütre ja siis tütretütre juurde selle poega hoidma . 
153	NA	 Ma olin siis vist 12. 
153	NA	 Ma ei mäleta seda aega hästi , peale mõne üksikasja . 
153	NA	 Muu on udus ; murdeiga paiskas mu uttu ja segadusse , kust ma tänini päris välja pole saanud . 
153	NA	 Enne seda , niipalju kui ma mäletan , olid maailm ja tulevik mulle selged . 
153	NA	 Ma teadsin , et hakkan elama samasugust elu kui isa ja ema . 
153	NA	 Et mul hakkab olema maja , naine ja lapsed . 
153	NA	 Kuigi see kõik oli täiesti abstraktne . 
153	NA	 Aga ma ootasin kannatamatult selle tuleviku saabumist . 
153	NA	 Imelik , et teda ei tulnudki . 
154	NA	 Õues hakkasid sireenid undama . 
154	NA	 Need on tsiviilkaitse sireenid , madala häälega . 
154	NA	 Küllap see on õppus , õigemini sireenide proovimine . 
154	NA	 Kuulsin ükspäev raadiost , et mingil kindlal ajal , vist kord kuus , neid proovitakse . 
154	NA	 Kell on täpselt kaksteist . 
154	NA	 Võimalik , et see on siis iga kuu esimesel kolmapäeval kell kaksteist . 
154	NA	 Kui ma seda ei teaks , siis oleks mul natuke hirm , aga mitte eriti . 
154	NA	 Rohkem oleks huvitav , et mis nüüd saab . 
154	NA	 Mulle tundub , et minuga ei saa midagi juhtuda . 
154	NA	 Kuskil sügavuses tundub mulle vist , et kõik , mis juhtub , on niikuinii olemas selles elumullis , mida valgusevool koos minuga kannab . 
154	NA	 Või hoiab . 
155	NA	 Kuulsin eile raadio sõnaminutitest , et sõna Dieu on sama päritolu , mis diurne , päevane , päevlik , päev . 
155	NA	 Niisiis valgus . 
155	NA	 Ei midagi muud . 
155	NA	 Eile mööda Seine'i kallast astudes ( hallide pilvede alt pritsis majakatustele valget , väga valget talvevalgust , esimest , mida ma siin sel lõppematul sügisel nägin ) murdsin pead selle üle , et kas keegi ometi ei tea , kust on pärit see kummaline sõna jumal . 
155	NA	 ( Sireen hakkas uuesti huilgama ; see oli kummaline tunne , toksida seda sõna sireenide huilates nagu Tema auks . ) 
155	NA	 Minu teada ei teata . 
155	NA	 Teatakse , et see on vist vana soome-ugri või vähemalt läänemere-soome sõna , niisiis peaks tal ju lõppude lõpuks olema sama lihtne päritolu kui prantsuse sõnal . 
155	NA	 Täna hommikul vaatasin igaks juhuks sellest väikesest etümoloogiateatmikust , Maarjamaa väljaanne , mis mul riiulis on ( unustasin ta eile oma raamatuteregistrist välja ) . 
155	NA	 Seal pole midagi , aga võib-olla seletab asja kõrvalolev sõna jume ? 
155	NA	 Kas jume pole muud kui helk , kuma , peegeldus , pale ... 
155	NA	 Jumal pole ehk päev , suur valgus nagu Dieu , aga siiski päevakuma , päevliku pale . 
155	NA	 Ikoonide kuldne helk videvikus , hilissügisese maa punakas kuma . 
155	NA	" "" Nagu tuld oleks peidetud maasse , "" kirjutas Aleksander Suuman ja see on hästi kirjutatud . "
155	NA	 Mis on hästi kirjutatud , see on alatiseks kirjutatud , ja mul on enamasti tunne , et ega midagi lisada olegi . 
156	NA	 Aga sõna jumal on mulle alati meenutanud vanaema suuri sinisesoonelisi käsi , neid käsi tema seelikul , tema süles . 
156	NA	 Sest vahel ta ohkas niimoodi istudes : oh jumal , jumal küll ! 
156	NA	 Mina ei osanud siis midagi teha . 
156	NA	 Maja oli vaikne , seal polnud peale meie kahe kedagi . 
156	NA	 Valgus paistis aknast sisse , klotsid olid põrandal laiali . 
156	NA	 Ma ei läinud vanaema juurde , ma kartsin , et ta laseb mul oma kaelasooni mudida . 
156	NA	 Mulle ei meeldinud tema vana nahk ja hõredad juuksed , kuigi mul oli neist kahju ka , või vähemalt praegu on . 
156	NA	 Mida ta mõtles siis ? 
156	NA	 Oli see kahetsus , mis talle peale langes , kahetsus , et elu on läinud nii , nagu ta läinud on , et paratamatust on kogunenud juba nii palju . 
156	NA	 Siis ta oli – juba või alles – kolmkümmend aastat ilma meheta elanud . 
156	NA	 Ja mina olin ka alles nii väike . 
156	NA	 Oh jumal , jumal küll ! 
157	NA	 1989 . aastal , kui isa sai KGB arhiivist või ma ei tea kust selle väikese kollase paberilipaka , täidetud formulari , kuhu oli kirjutatud , et Juhan Õnnepalu , sündinud Niigov , suri jaanuaris 1942 Novosibirski vanglas , oli tema naine Marta juba surnud . 
157	NA	 Ta ei saanudki teada , vähemalt mitte selles elus , kuhu need püssimehed , kelle ta kumeruse taha põllule juhatas , Juhani viisid . 
158	NA	 Imelik on see , et mina olen seal üle selle kumeruse astudes tundnud pigem kergust ja vabadust . 
158	NA	 Maa on seal tahe , rähane , ei minevat vihmadegagi pehmeks . 
158	NA	 Selle kumeruse alt pressivad välja allikad , sealt algab jõgi , mis kiiresti laiaks paisub , Endla sood . 
158	NA	 Ma tunnen , kuidas see kõva maa mu taldade all kõmiseb , kuigi midagi pole kuulda . 
158	NA	 Ongi see minu maa ? 
158	NA	 Olekski selle tallamine , päevast päeva üle selle kumeruse käimine , see ainus tõeline õnn , millest ma eluks ajaks ilma olen jäetud ? 
158	NA	 See püha õhtune väsimus , mida ma võin esile kutsuda ehk jalgrattasõidu või mõnikord ka aiatööga , kas sellest on midagi sügavamat , midagi tühjemat , midagi paremat ? 
159	NA	 Sireen huilgas vaid korra , see oli siis ehk õppehäire lõpp . 
159	NA	 Taevas Pariisi kohal on poolpilves , hall valgete viirgudega nagu ikka . 
159	NA	 Linn kõmiseb nagu ikka . 
159	NA	 Ma olen siinsamas ja ma olen kaugel , ma olen kohal ja ma olen ära , alati ära minemas , alati kohale jõudmas , valguse kiirusel , valguse süles , liikumatult . 
160	 8. 11. 	 8. 11. 
161	NA	 Unenägu oli selline , et mängisin näidendis , mille ise olin kirjutanud . 
161	NA	 Seal polnud kindlat teksti , tuli palju improviseerida . 
161	NA	 Või polnud tekst peas . 
161	NA	 Mängisime seda kaks korda . 
161	NA	 Esimene kord oli hulk osatäitjaid , mina olin peaosaline koos Mairega . 
161	NA	 Tükk pidi olema põhiliselt naljakas . 
161	NA	 Esitasime seda Tartus . 
161	NA	 Oli tulnud päris hea hulk publikut ja ma imestasin , et nad isegi elasid kaasa , kuigi minu meelest oli see kõik parasjagu segane ja ilma õige sisuta . 
161	NA	 Aga ma suutsin ennast viia teatud inspireeritud seisundisse , mu silmad särasid , nägin seda ise pealt . 
161	NA	 Kohati ütlesin teksti , nagu oleks see olnud päris . 
161	NA	 Teisele etendusele oli veel rohkem publikut tulnud ja see publik oli veel heatahtlikum . 
161	NA	 Nähtavasti olid esimesed vaatajad tükki kiitnud . 
161	NA	 Seekord olime laval ainult kahekesi . 
161	NA	 Võtsin asja juba lõdvemalt , improviseerisin veel rohkem . 
161	NA	 Kõige suurem nali oli see , et ahvisin Maire liigutusi tema selja taga järele ja siis pugesin Maire harkis jalgade vahelt läbi . 
161	NA	 Siis läksin lavalt ära . 
161	NA	 Maire jätkas üksi . 
161	NA	 Alles tüki aja pärast tuli mulle meelde , et mina peaksin ka ju laval olema – kui kaua ta saab improviseerida ilma minuta , kui teisi osatäitjaid ka niikuinii ei ole ? 
161	NA	 Näidend sai läbi , rahvas hakkas lahkuma ; imestasin , et nad olid lõpuni vastu pidanud . 
161	NA	 Otsisin Mairet ümberringi , laadaputkade vahelt ja kuskilt kohvikust , aga teda polnud kuskil . 
161	NA	 Kolmas kord pidi veel tulema : kes siis lavale läheb ? 
162	NA	 Sarnast unenägu , et ma mängin tükis , mille tekst pole mul peas , või muusikariistal , mida ma ei oska mängida , olen varemgi näinud . 
162	NA	 Mõtlesin hommikul , et see on mu kirjutamise sümbol . 
162	NA	" Ma ei oska kirjutada , ma kirjutan huupi ja olen algusest peale , enda eestki salajas , kõige rohkem imestanud selle üle , et see "" läbi läheb "" . "
162	NA	 Lisaks pole selles , mida ma kirjutan , mitte midagi originaalset , või kui , siis nii natukene , et sellest ei tasu rääkidagi . 
162	NA	 Kõike seda on juba kirjutatud . 
162	NA	 Muidugi , ma näen , et kõik trikitavad , kellelgi pole enam midagi öelda , aga selle ütlemiseks leiutatakse aina uusi nõkse . 
162	NA	 Kõige lihtsam on paista originaalne . 
162	NA	 Saatus tõukab mõne meist aeg-ajalt eeslavale , kus ta siis kogeleb oma osa , mis tal sugugi peas ei ole , ja rahvas , sama pimestatud prožektorite särast kui see õnnetu õnneseen seal lavaserval , plaksutab ja karjub braavo . 
162	NA	 Siis kaob see üks pimedusse ja tema asemele tuleb teine . 
162	NA	 Talle plaksutatakse sama moodi . 
162	NA	 Peaasi , et lava päris tühjaks ei jääks , et oleks kellele plaksutada . 
162	NA	 Selline on meelelahutustööstuse seadus ja kirjandus on väike osake sellest tööstusest . 
162	NA	 Ega ilmaasjata räägita kultusraamatutest ja kultusautoritest , kuigi see Eestis paistab tihti naeruväärne . 
162	NA	 Kultusraamatuid on ühes kultuuris korraga üks , me elame monoteistlikus maailmas , meil on üks pühakiri . 
162	NA	 Siis jälle teine . 
162	NA	 Vaatemäng on see , mis on järele jäänud religioonist . 
162	NA	 Kõik , eranditult , ka need , kes seda mängu põlgavad , unistavad eeslavale pääsemisest . 
162	NA	 Keegi , kes pole seal olnud , ei usu , et see on väga närune koht . 
162	NA	 Sulle aplodeeritakse , aga mitte sulle . 
162	NA	 Aplodeeritakse sellepärast , et ollakse koos , et kõigi pilgud on suunatud ühte punkti , ükskõik , mis seal punktis siis on . 
162	NA	 Võib-olla on seal ajavaim , ma ei tea . 
162	NA	 Sel hetkel sa kehastad ajavaimu . 
163	NA	 Kuna meie religioonist on saanud , on järele jäänud ainult tema kõige võimsam element , mis on vaatemäng , siis on kõige suurem iidol näitleja . 
163	NA	 Kõik teised kultuuritegelased konvergeeruvad näitlejateks , popstaarideks . 
163	NA	 Sa oled rambivalguses , õigemini ekraanil , või sind pole olemas . 
163	NA	 Kirjanikud annavad intervjuusid ja räägivad oma elust , oma armulugudest , mis siis , et need on palju magedamad kui need , mis nad on raamatutesse kirjutanud . 
163	NA	 Heliloojad forsseerivad oma naeratusi , mis siis , et need on palju tuhmimad kui nende muusika . 
163	NA	 Tähtis on füüsiline kohalolek . 
163	NA	 Näitleja ei anna show'sse muud kui oma kohaloleku , oma keha , oma hääle , mis on samuti kehaline nähtus . 
163	NA	 Jumal peab saama inimeseks ja ennast meile kinkima . 
163	NA	 Me peame teda süüa ja juua saama . 
163	NA	 Nagu ütles Régis Debray : kristlus on andnud meile Hollywoodi . 
164	NA	 Kõik see on natuke , palju tülgastav . 
164	NA	 See nüri , pime idolaatria , ebajumalakummardamine , mida nimetatakse kultuurieluks . 
164	NA	 Ameeriklased on ausamad , nad ütlevad showbis . 
164	NA	 Kuigi ka see sõna maskeerib reaalsust . 
164	NA	 See pole enam viis raha teenida , vaid viis raha tekitada , toota puhast võimu . 
164	NA	 Hollywood , mis muidugi pole ainult Hollywood , läkitab üle maailma oma vaatemänge , nii nagu Rooma Kirik läkitas kord indulgentse , et finantseerida oma kirikute ja paleede ehitamist . 
164	NA	 Huvitav , millal ja kust tuleb neile nende Luther ? 
165	NA	 Ei , katoliikluse suhtes jään ma ikka pigem protestandiks . 
165	NA	 Aga ma vist jään ka protestantismi suhtes protestandiks . 
165	NA	 Huvitav , et idakirik ei sünnitanud kunagi reformatsiooni . 
165	NA	 Selle eest sünnitas ta ühe teise vaimse otsingu , mis sai hämmastavalt universaalseks : vene kirjanduse . 
165	NA	 Kas need kolm suurt , Tolstoi , Tšehhov ja Dostojevski , pole muud kui laekad , milles idakiriku vaimsus ja õpetus salakaubana moodsasse maailma , Läände toimetati ? 
165	NA	 Millest muust nad unistasid kui maailma päästmisest ? 
165	NA	 Ja kui viimati ongi nii , et just ortodoksi korraga hiilgavas ja alandlikus , korraga väga vaimses ja väga kehalises riituses , selles meekarva kumas , mis suure neljapäeva öösel hõljub Kreeta kloostrite ümber , segunedes apelsiniõite lõhnaga , mis lõi mulle uuesti ninna jaanilaupäeval Pühtitsa kloostri väravas – seal oli see ebajasmiinipõõsas , mis peaaegu sama lõhna levitas , natuke uimastavat , aga sellist , mida ikka ja jälle sisse hingata tahaks , millesse tahaks heita , tukkuma , magama , et ärgata teise valgusesse – , kui viimati ongi nii , et see kuma , see lõhn , see ergas uni , see lõputu laululeelutus on ainsad , mis Hea Sõnumi kuldsesse karpi suletuna läbi segaste , külmade ja veriste aegade kannavad , mis meil võib-olla jälle ees seisavad ... ? 
165	NA	 Aga kui see ongi nii ... 
166	NA	 Régis Debray ütles veel eile , selles südaöö taha küüditatud kultuurisaates , et usklikud võiksid rohkem katsuda aru saada ka neist , keda usu arm pole puudutanud . 
166	NA	 Tõepoolest . 
166	NA	 Isegi kui me sõdime käte ja jalgadega selle armu vastu , aga kas me saame sinna parata ? 
166	NA	 Tolle lause eest ma olen isegi valmis poest ta raamatu ostma . 
166	NA	 Tõepoolest . 
167	NA	 On neid , kes leiavad kohe , juba sündides , oma koha siin maailmas , kelle tee on sirge ja lihtne , isegi kui ta on raske . 
167	NA	 Ja on teisi , kes ekslevad , kes usuvad leidvat siit ja sealt , kes katsuvad igal pool juurduda , aga kes on nagu need tühjad okaskerad , mida kõrbetuul üle düünide kihutab . 
167	NA	 Kas nende jaoks polegi halastust , kas nende jaoks polegi võlusõna , mis ütleks , tuul ära puhu , vihm , saja nüüd , et nad saaksid kasvatada juure ja lehed ja õied ja kanda palju vilja ? 
168	NA	 Ma ei tea , miks ma viimase aasta jooksul olen hakanud oma vanaisa peale mõtlema . 
168	NA	 Varem ta pole mulle meeldegi tulnud . 
168	NA	 Võib see tõsi olla , et tema hing ei leia rahu ? 
168	NA	 Igal juhul on see minu hing , mis ei leia rahu , mis ei juurdu milleski , kelleski ega kuskil , kuigi ta ei tahaks muud kui kiinduda millessegi , kellessegi või kuskile . 
168	NA	 Igalt poolt avastab ta varem või hiljem tühjuse . 
168	NA	 Vahel ma mõtlen , et see on nii , nagu ei tohiks mind õieti olemas olla . 
168	NA	 Isa pääses tookord üle noatera , mets lõi ta järel kokku . 
168	NA	 Nii olen minagi üle noatera olemas ja siin maailmas , mis lõpuks ei ole mu vastu sugugi lahkuseta olnud , aga kus pole mulle nagu õiget kohta . 
168	NA	 Või ma otsin teda aina valest kohast . 
168	NA	 Et ta on kuskil palju lähemal kui see , kust ma olen teda otsima läinud . 
168	NA	 Tuleb minna oma jälgi mööda tagasi , ja mitte ainult oma jälgi mööda , vaid veel rohkem tagasi , veel rohkem alguse poole , veel lähemale . 
168	NA	 Lahendus tundub ikka olevat väga lähedal , ainult mina olen tast väga kaugel . 
169	NA	 Hommikul sadas rasket rabisevat vihma , siis see jäi üle , loodetuul ajas pilved laiali , nagu ta ajab , paljastades kahvatusinise , läbipaistva taeva . 
169	NA	 Õhk on haruldaselt selge . 
169	NA	 See tükike Seine'i-tagust küngast , ainus silmapiiritükk , mis katuste vahelt selle korteri aknasse paistab , on selgesti näha . 
169	NA	 Tihti pole teda üldse , on ainult linna suits ja udu . 
169	NA	 Lähen välja , enne kui uuesti sadama hakkab . 
169	NA	 Sügis on lõpuks kohale jõudnud . 
169	NA	 Tõepoolest , ma ootasin teda , nagu ma ikka ootan . 
169	NA	 Kui sügis on lõplikult käes , siis tundub kevad olevat juba käega katsuda . 
169	NA	 Aja liikumist on jälle tunda . 
169	NA	 Ma ei tea , mis see on , mille poole ma nii väga kiirustada tahaksin , aga kuhu ma kuidagi ei saa kiirustada , kuhu viib mind ainult jõnksaki-jõnksaki see aastaaegade karussell . 
170	NA	 Panin juba linnariided selga , aga siis jäin nagu hüpnotiseeritult vaatama , kuidas suur tumesinine pilv vastasmaja tagant üles kerkib . 
170	NA	 Teiselt poolt vilkus veel päikest , lüües valge majaseina aeg-ajalt helendama . 
170	NA	 Oli selge , et enne vihma ei jõua ma enam kuhugi . 
170	NA	 Pilv kerkis sellise kiirusega . 
170	NA	 Siis tuli tuulepööris , mis lõgistas aknaid ja tõstis alt hoovi sügavusest mu vaatevälja peotäie kollaseid plataanilehti , siis rabisesidki vihmapiisad segiläbi raheteradega vastu akent ja katuseplekki . 
170	NA	 Siin on ühekordsed klaasid ; kui vihm ja rahe tulevad sellise ägedusega , tundub , nagu oleks aken kuskil lahti . 
170	NA	 Tuba läks korraga külmemaks . 
170	NA	 Mulle tuli kohe meelde see Tiina-Mai , kes õpib siin muusikakoolis ja kes käis mulle eile raamatut tagasi toomas . 
170	NA	 Ta rääkis , et seal toapugerikus , kus ta elab , kooliõe juures , ei köeta veel . 
170	NA	 Kole mõeldagi . 
170	NA	 Ma tean , milliseid rõskeid ja külmi urkaid leidub selles linnas . 
170	NA	 Prantslased on sellega harjunud . 
170	NA	 Oleks , et neil ka ometi täna kütma hakataks . 
170	NA	 Sellise tuulega , pealegi lubati temperatuuri langemist pärastlõunal alla kümne kraadi ... 
170	NA	 Vihm peksab jälle vastu akent , tuul lõgistab luuke . 
170	NA	 Päike tuleb välja . 
170	NA	 Kui palju on siingi linnas neid , kes külmetavad ja kellel pole õieti kuhugi minna . 
170	NA	 Ma tean , kui jube see olukord on , ma olen ise siin sellisena ringi hulkunud , siis oli ka november . 
170	NA	 Aga ma pääsesin , ma sain raha ja koju sõita ( noh , ega ma selles ei kahelnudki , et ma pääsen , aga olukord oli üsna sant ) . 
170	NA	 Ma tean , et hädalisi on palju , aga muret teeb ikka ainult see üks , kelle häda sa oled näinud , keda sa tunned , kes on sulle rääkinud . 
170	NA	 Õnneks ta oli ülimalt optimistlik , see Tiina-Mai , ja lausa pakatas tervisest . 
170	NA	 Ta oli leidnud isegi ettekandjakoha kuskil väikeses itaalia restoranis , kus vanamees pidi küll koledasti sõimama ... 
170	NA	 Siiski , oleks , et nende tuba kütma hakataks ... 
170	NA	 Kui tuleb sügis , sellise maru ja rabinaga , nagu ta täna tuleb , ei tahaks küll , et oleks keegi , kellel pole kuskile sooja pugeda . 
170	NA	 Nojah , ma võiksin ju mõned kodutud siia oma sooja korterisse kutsuda – aga kas ma teen seda ? 
170	NA	 Muide , härra Renard kutsuks politsei . 
171	 9. 11. 	 9. 11. 
172	NA	 Hambapasta tuub hakkab tühjaks saama . 
172	NA	 Lootsin , et saan sellega läbi , ei pea enam uut ostma , aga kuna ärasõit lükkub edasi , siis tuleb osta . 
172	NA	 Hambapasta , šampoon , vetsupaber , habemeajamisvaht – nende lõppemine märgib , et oled elanud rohkem kui päeva-paar . 
172	NA	 Neljakümnendast eluaastast on elatud peaaegu kaks kuud , üle kümne on veel , mõtlesin eile õhtul voodis . 
172	NA	 Nagu oleks eluaasta vangi-aasta või sõjaväeteenistuse-aasta , mida ma kumbagi ei tunne . 
172	NA	 Aga ma tunnen seda tunnet . 
172	NA	 Pole vaja kõike läbi elada , et tunda selle läbielamise tunnet . 
172	NA	 Kui oleks , siis ei saaks ühe elu jooksul ju tõepoolest mitte midagi teada . 
172	NA	 Aga võib-olla ei saagi . 
172	NA	 Mõni inimene pannakse kahekümneks aastaks vangi . 
172	NA	 Tema elu on siis õppida vangisolemist . 
172	NA	 Temalgi kuluvad hambapasta ja lõpuks isegi vangiriided , mille asemele antakse uued . 
172	NA	 Elanud , tähendab olla kulutanud . 
172	NA	 Elu möödumise märgid ilmnevad kõigepealt vannitoas ja köögis . 
172	NA	 Köögis , siin selles mõtteliselt köögiks eraldatud toaosas , kuluvad suhkur ja sool ; viimase otsalõppemine märgib eriti pikka ajaperioodi . 
172	NA	 Sool mul siin otsa ei saagi , seda jääb veel Annelilegi , kes siia minu asemele tuleb . 
172	NA	 Ma räägin , nagu oleks kulutamist ootav kraam garantii edasielamiseks . 
172	NA	 Et kui kaks rulli vetsupaberit on veel järel , siis sa ära ei sure , siis ei saa elu sind siit ka ära tõsta , teise kohta . 
173	NA	 Ma ei tee midagi , kui tegemist mõista millegi valmis tegemise tähenduses . 
173	NA	 Minu tegemine on kulutamine . 
173	NA	 Toodan ma ainult entroopiat , seda vana Ööd , kuigi ma armastan Päeva . 
173	NA	 Kogu see suur linn siin ümber ei tee midagi . 
173	NA	 Prügikotid ja prügikastid täituvad rütmiliselt ja viiakse välja või tehakse tühjaks . 
173	NA	 Prügi koguneb siin tohutu ruttu , umbes iga kahe-kolme päeva tagant seon ma oma Monoprix' koti pealt lipsu ja viin alla prügikastiruumi , mis haiseb alati ühtemoodi . 
173	NA	 See on läbipaistev kilekott , sellepärast ma vaatan seda alla viies , et ma kellegagi koos ei peaks liftis sõitma . 
173	NA	 Nad saaksid näha , mida ma olen söönud ; mulle tundub isegi , et nad näeksid , mis elu ma olen elanud . 
173	NA	 Et ma olen õhtud otsa kodus istunud , pole kuskil käinud . 
174	NA	 Mul pole vähimatki ettekujutust , kust tuleb või kelle tehtud on kogu see kraam , mida ma kulutan , need topsid , karbid ja purgikesed , mis ma tühjaks söön , need tuubid ja plastpudelid , mis ma tühjaks pesen . 
174	NA	 Nad tulevad kuskilt linna tagant ja tühjana lähevad jälle kuhugi linna taha . 
174	NA	 Siin linnas ainult kaubeldakse nendega ja kõige muuga , siin tehakse ainult raha ; kõik need lõputud bürood , kuhu iga päev lähevad ja kust igal õhtul tulevad kõik need lõputud korralikult riides , peaaegu kostümeeritud inimesed , toodavad ainult suhteid , vaatemängu , võimu , ühesõnaga raha . 
174	NA	 See raha vahetatakse kuskil linna taga asjade ja toidu vastu . 
174	NA	 Väga natuke tehakse siin ka asju . 
174	NA	 Minu büroo all teevad neli-viis lõunapoolse päritoluga kingseppa Berluti kingi . 
174	NA	 Ümber nurga on Christian Diori peakorter , natuke edasi Nina Ricci ; seal vist enam küll ei õmmelda , aga kui õmmeldakse , siis kleite , mis maksavad 100 000 franki . 
174	NA	 Isegi käsitöölised toodavad siin linnas vaid vaatemängu , raha ja võimu . 
175	NA	 Ükskord möödunud talvel natuke teist kaudu koju tulles – oli juba õhtu ja pime – jäin tahtmatult seisma ühe vaateakna ees , sest sealt paistev pilt oli nii erakordne . 
175	NA	 Kaks meest tööpingi taga , üks puuris mingit puutükki , teine mõõtis teist puutükki oma kruupingi taga . 
175	NA	 See oli ébéniste'i töökoda ehk vana mööbli restaureerimine . 
175	NA	 Vanasti need ebenistid muidugi ka tegid mööblit . 
175	NA	 Selles töökojas valitsev õhkkond oli sedavõrd teisest ajast , sedavõrd aeglane ja kummaline , et ma ei saanud sellelt silmi lahti . 
175	NA	 Need paar ebenisti siin all tänavanurgal ongi vähesed ellujäänud ühest teisest kadunud ajast . 
175	NA	 Nad ei tee enam uusi mööbleid , vaid ainult parandavad vanu , kõbivad üles oma kaasaegseid . 
175	NA	 Võib-olla ma tunnen nendega teatud vendlust sellepärast , et seegi , mis mina siin teen , on sama aeglane ja vanaaegne . 
175	NA	 Ja tegelikult ei tee ka mina enam midagi uut , vaid ainult kõbin üles seda , mis juba enne mind on tehtud , mõeldud , kirjutatud . 
175	NA	 See kultuur , millesse ma kuulun ja mille taastootmisega , et mitte öelda restaureerimisega ma tegelen , on vana mööbel , nikerdatud kummutid ja kapid , mis on küll ebapraktilised ja mis pole võib-olla isegi ilusad oma mõttetus massiivsuses , aga mille omamine on prestiižikas , mis annavad omanikule nagu teatud päritolu , teatud mineviku , enamasti võltsitud . 
175	NA	 XVIII sajandi kummutil seisab XXI sajandi ultrasofistikeeritud helikeskus , kust tuleb ultra hea helikvaliteetselt ultra hästi mängitud ( maailma parima dirigendi juhatatud maailma parim orkester ) ultra tuntud Mozarti sümfoonia . 
175	NA	 Riiulis on vanu raamatuid , nende selgade tuhm kuld helgib hästi disainitud valgustuses ( integraalne lahendus kogu korterile ) , teleka heli on maha keeratud , hääletul pildil kisendab naine õndsusest , pea kuklasse heidetud , sest ta on uue Citroën Xzara roolis , võimsad ookeanilained löövad üle maanteebarjääri . 
176	NA	 See on minu aeg ja ma ei usu Kaplinskit , kes ütleb , et ta tunneb ennast võõrana selles ajas . 
176	NA	 See on ainult poos . 
176	NA	 Muidugi , ka mina tunnen ennast võõrana , võõrana oma neljakümnendas eluaastas , võõrana selles linnas ja võõrana selles maailmas , mille eesmärkidest , kui neid on , ma mitte midagi ei taipa . 
176	NA	 Aga kui ma vaatan dokfilmide XX sajandi alguse inimesi , siis on nad mulle igatahes veel võõramad . 
176	NA	 Ma kardaksin neid elujõulisi eilseid talupoegi , kes reipalt Verduni kaevikute poole astuvad . 
176	NA	 Verd valama , nagu öeldakse . 
176	NA	 Mulle tuttavad inimesed on vähemalt nõrgad , nad vähemalt kardavad valu , neis on allakäiguajastu närvilist tundlikkust , ebarevolutsioonilist resignatsiooni . 
176	NA	 Nendega olen ma igatahes kõige rohkem harjunud . 
177	NA	 Ja siiski ma tahan , et see aeg kiiremini mööda saaks , et rong tuleks , et lõuna tuleks , et õhtu tuleks , et öö tuleks , et hommik tuleks , et hambapastatuub saaks tühjaks , et neljakümnes eluaasta saaks elatud , kui ta juba kord elada tuleb . 
177	NA	 Selle järel võiks kohe tulla seitsmekümne viies , nagu filmis või raamatus . 
177	NA	 Neis on elu nii kergeks tehtud . 
177	NA	 Neis koosneb elu loogiliselt järgnevatest põhjuslikest sündmustest , üksteisele järgnevatest pöördepunktidest , mitte hambapastatuubide tühjendamisest . 
177	NA	 Sellepärast ma tunnengi kunsti ja kirjanduse vastu vahel vastikust . 
177	NA	 Ta on nii kuradi valelik . 
177	NA	 Ja ometi ma usun teda , sest mida muud mul uskuda on . 
177	NA	 Ei saa ju uskuda , et prügikoti perioodiline täitmine ja väljaviimine ongi elu . 
177	NA	 Usk on see , et elu peab olema midagi muud , kui ta paistab , et elu jaoks on olemas mingi teine , kõrgem vaatepunkt kui see madal päevast päeva elamise vaatepunkt . 
177	NA	 Kunst lubab vaadata oma elu nii , nagu kull vaatab hiirt . 
177	NA	 Aga kui hiir tõstab oma mustad vurrud selle hiilgava taevasina poole , kust kull teda luurab – mida tunneb ta siis muud kui pimedat hirmu ? 
178	NA	 Sellepärast tegigi eilne vihane sügisilm mind nii rõõmsaks , tekitas peaaegu eksalteeritud meeleolu . 
178	NA	 Lõpp sellel lehtede lõputul liuglemisel ! 
178	NA	 Nüüd rebis tuul neid salkudena võradest lahti ja kihutas mööda maad , hangedesse ja hunnikutesse . 
178	NA	 Sügis tuleb ! 
178	NA	 Ajale on sõit sisse tehtud . 
178	NA	 Inimesed kiskusid mantlihõlmu koomale , sest see tuul oli äkki nii külm . 
178	NA	 Pilved kihutasid . 
178	NA	 Luksemburgi aias nägin isegi vikerkaart . 
178	NA	 Aga kõige teravamalt jäi sellest päevast meelde üks puu Monceau pargis . 
178	NA	 Ma ei tea , mis puu see on . 
178	NA	 Tema jäigad lehed on läinud tumepunaseks ja tema õunasuurused viljad on küpsenud oranžiks . 
178	NA	 Madal päike valgustas teda ja pani ta kiirgama , kuidagi liikumatult kiirgama keset seda suurt liikumist ja heitlemist , mis valitses ümberringi . 
178	NA	 Ta püsis paigal nagu vikerkaargi , kuni see kustus ja vihm minuni jõudis . 
178	NA	 Sellistes mühisevates sügise tulemise päevades on alati ka mingi liikumatu punkt , mingi ainitine sära , mis seda kõike pealt vaatab . 
179	NA	 See oranžide viljadega tumepunane puu tuletas meelde seda aialille , mida kutsutakse hiina laternaks ja mille oranžid laternad krabisesid kuskil Tartu puumajaaedades keset pimedat sügisilma . 
179	NA	" K. kirjutas eile Tartust , tähendab , ta oli kirjutanud 1. novembril , eile kiri tuli : "" Ah , küll sügis on ikka võimas ! "" "
179	NA	 See oli pöördepunkt kirjas , enne seda oli ta kirjutanud kirjanduselust , Kaalepist ja Merilaist , ja see lause oli nagu sügav väljahingamine , suur kergendus . 
179	NA	 Sügis on võimas ! 
179	NA	 Ta viib kõik kaasa oma pöörises , nii vanad lehed kui ka vana kirjanduselu . 
179	NA	 Millestki ei jää midagi . 
179	NA	 Õnneks . 
179	NA	 Õnneks on olemas see aastaaegade suur liturgia , see perioodiline patukustutus . 
179	NA	 Sügise preester sosistab midagi videvikus , pole näha , mis ta seal teeb , kui mitu korda ta kummardub oma pimeda altari poole , see kõik on nii aeglane ! , aasta läheb nii aeglaselt , sosin on nii ühetooniline , miski ei muutu , tukastus tuleb peale ... 
179	NA	 Ja siis äkki pöörab ta , vuhhti ! ringi , tuled löövad korraks särama , ta tõstab hostia üles pea kohale . 
179	NA	 Kõik on möödas . 
179	NA	 Jälle on pime . 
179	NA	 Jälle on valge . 
180	 10. 11. 01 	 10. 11. 01 
181	NA	 Ilus sümmeetriline kuupäev , kas pole ? 
181	NA	 Peaaegu nagu sõna piiririik : kiiririik . 
181	NA	 Eile avastasin , isa sünnidaatumit kirja pannes ( pidin ühe salakoodi ära vahetama , enne oli see ema sünnikuupäev ) , et nendes , ema ja isa kuupäevades on omamoodi sarnasus : 04.04.28 ja 21.03.21. 
181	NA	 Kummalgi kaks korduvat numbrit . 
181	NA	 Nagu nimedki , Vaike ja Vahur . 
181	NA	 Ja terve elu , nagu mulle tundub , on nad vaeva näinud teineteisega kohanemisega , ilma et see kunagi päriselt õnnestunud oleks . 
181	NA	 Lõpuks , vanana , on nad ehk parimal juhul harjunud . 
181	NA	 Aga tõenäoliselt ärkab isa ikka keset ööd või vastu hommikut ja hakkab ajalehega krabistama , kuigi ema kuuleb iga krõbinat . 
181	NA	 Isa jääb pärast uuesti magama , aga ema on pool ööd üleval . 
181	NA	 Isa tahaks veelgi reisida , minna välismaale ( läinud kevadel , pärast oma 80. juubelit , võttis ta kätte ja läks üksi bussireisiga Hollandisse , ma arvasin , et pärast seda ei taha ta enam kuhugi minna , aga võta näpust , muust ei räägigi ) , aga ema ei taha reisimisest enam midagi kuulda . 
181	NA	 Kooselu , on mulle jäänud mulje , on lakkamatu vaikne võitlus sellesama kooselamise nimel . 
182	NA	 Praegu avastasin veel , et nende sünnikuupäevade ristsummad on ka võrdsed ! 
182	NA	 Ja mida see tähendab ? 
182	NA	 Mul pole aimugi , kas miski tähendab midagi , see tähendab , kas meie viis maailma kirja panna ( näiteks aega kuupäevades ) on kuidagi vastavuses sellega , mis maailm on , ilma et me seda näeksime , või on see täiesti juhuslik . 
182	NA	 Viimast on mul tegelikult võimatu uskuda . 
182	NA	 Kui ma seda usuksin , ei saaks ma kirjutada , nii nagu ma kirjutan , sest mu kirjutamine on katse midagi ära tabada , ära sõnastada – midagi sellest , mis on , aga muidu ei paista . 
182	NA	 Kust see kihk , muide ? 
182	NA	 Vaat selle üle ma pead murrangi . 
182	NA	 Tavaline , normaalne inimene kasutab sõnu teistega suhtlemiseks , olgu kõnes ( kui võimalik ) või kirjas ( kui just tuleb ) . 
182	NA	 Ta on sisemiselt veendunud , et see , mis ta ütleb , on see , mis ta tahab öelda , ja kui teine ei saa temast aru , siis kas sellepärast , et ei taha saada , seega pahatahtlikkusest , või sellepärast , et too teine on liiga juhm , niisiis küündimatusest . 
182	NA	 Aga üldiselt , ja see on kõige suurem müsteerium , saab see tavaline inimene oma tavalise , piiratud ja jäiga sõnavaraga kõik asjad ära aetud . 
182	NA	 Üldiselt jääb talle alati õigus ja õigust veel ülegi , nagu öeldakse . 
182	NA	 See , et inimestel õnnestub üksteisele ennast väljendada , on minu meelest kõige suurem ime ja praktiliselt jäljendamatu , nagu kõik imed , mida sa kõrvalt näed . 
183	NA	 Mina ei oska ennast väljendada , sellepärast ma kirjutangi . 
183	NA	 Ma ei tea , mida ma tahan öelda , sellepärast ma püüangi seda kirja panna , et ehk see tuleb siis kuidagiviisi välja . 
183	NA	 Ehk keegi taipab lugedes , mis see oli , mida ma öelda tahtsin , ja ütleb seda mullegi . 
183	NA	 Siis ma saaksin teada . 
183	NA	 Kui ma saaksin teada , ma ei kirjutaks enam ridagi . 
183	NA	 Üldiselt on kirjutamine pateetiline ja üsna lootusetu . 
183	NA	 Parem oleks olla kirjutamata , elada kokkulepitud signaalide maailmas nagu kõik inimesed . 
183	NA	 Kõik inimesed , kes ei kirjuta , näib mulle , on suhteliselt õnnelikud . 
183	NA	 Mina olen õnnelik vahel ainult siis , kui ma kirjutan , ja vahel siis , kui mul kirjutamine ja üldse kõik meelest ära läheb . 
183	NA	 Kogu ülejäänud aja olen ma sõnade vaevas . 
183	NA	 See on lõputu lausetetegemine , lõputu monoloog . 
183	NA	 Ma ei saa seda rääkida , sest keegi ei kuulaks tundidepikkust monoloogi ( mina küll vahest kuulan , s.t. ma olen lihtsalt vait ja lasen rääkida , sest ma ei oska midagi vastu öelda ja inimesed võtavad seda mõistmisena ) , pealegi , rääkides ma takerduksin , paus tuleks sisse , ma hakkaksin kätega vehkima jne. 
183	NA	 Varem või hiljem jääksin ma toppama , sest ma näeksin , et teine ei saa millestki aru . 
183	NA	 Mingist tema reaktsioonist ma mõistaksin , et mu sõnadel on olnud täiesti juhuslik efekt , sõltuv rohkem sellest , mis sellel teisel parajasti peas on , kui sellest , mis ma öelda tahtsin , seda enam , et ma seda ei teagi . 
183	NA	 Kui mulle öeldakse , mis ma öelda tahtsin , olen ma sellega enamasti kohe nõus . 
183	NA	 Selles mõttes on enda kirjutatu kohta kirjutatut lugeda alati huvitav . 
183	NA	 Ühtlasi saab alati selgeks , et põhiline on ikkagi ütlemata jäänud . 
183	NA	 Iga raamat , iga luuletus , iga artikkel on olnud põletav , häbistav läbikukkumine , sõltumata sellest , kas neid on kiidetud või laidetud . 
183	NA	 Võib-olla mõni luuletus mitte . 
183	NA	 Nende kohta pole osatud midagi öelda , aga mõni on neid lugenud ja noogutanud , ja siis on jäänudki mulje , et ehk seal ikka on midagi , ehk ikka õnnestus midagi öelda . 
183	NA	 Luule on selles mõttes kõige petlikum . 
184	NA	 Aga mind huvitab ikkagi väga , kust tuleb see ebanormaalne , hüpertrofeerunud tahtmine öelda . 
184	NA	 Sellele pakutakse , nii palju kui ma tean , laias laastus kolme seletust . 
184	NA	 Esimene on psühhoanalüütiline , mis seisneb selles , et minus on unbewusste , väljendamatu ehk alateadvus , mis tahab saada väljendatud , aga kuna ta nimelt on unbewusste , siis ta ei saa väljendatud , sest mingi võimas keeld , õigemini hirm on ees . 
184	NA	 Selle asemel , et seda välja öelda , välja oksendada , ma käin nagu kass ümber palava pudru . 
184	NA	 Aga see muudkui vaevab ja vaevab ja siis ma muudkui räägin ja räägin . 
184	NA	 Mu keha , mu teadvus ( või hing , psüühe ? ) mäletab midagi , mida mina ei mäleta , midagi valulikku . 
184	NA	 Midagi on talle tehtud . 
184	NA	 Talt on tema õigus ära võetud ja see on talumatu . 
184	NA	 Õigus tuleb tagasi võita . 
184	NA	 Aga see , mis keelab mulle mu õigust , on minus võimsam kui see , mis teda taga nõuab . 
184	NA	 Siis ma muudkui kirjutangi , teengi sõnu , räägin üksi , sest ükskord mäletamata minevikus ma ei saanud öelda kellelegi midagi eluliselt tähtsat . 
184	NA	 Nüüd on selle ütlemiseks muidugi hilja , aga ma üritan ikka ja jälle , ma olen välja arendanud terve üksirääkimise keele , ma olen seda õppinud muidugi raamatutest , kirjandusest , sellest üksirääkimise kunstist . 
184	NA	 Mul on tunne , et see leevendab , rahustab natuke . 
184	NA	 Aga päriselt see ei aita ja mul on oht lõpetada sama halvasti , kui kirjanikud enamasti on lõpetanud . 
184	NA	 Sest kõik , niipalju kui ma tean , on halvasti lõpetanud . 
185	NA	 Teine seletus oleks ka psühhoanalüütiline , aga selle kohaselt ei pärineks see unbewusste , see väljaütlemata asi , see sõnastamata hirm mitte minu isiklikust minevikust , mitte lapsepõlvest , isegi mitte imikueast , vaid kuskilt eelmisest põlvkonnast , tavaliselt üle-eelmisest . 
185	NA	 Nagu Vanas Testamendis on öeldud , et vanemate patud jne. 
185	NA	 Seda võimalust uurib või sellel teemal spekuleerib transgeneratsiooniline psühhoanalüüs . 
185	NA	 Eile ostsin poest selleteemalise raamatu . 
185	NA	 Vaatame . 
185	NA	 Ja nendest hirmsatest asjadest kaks põlve tagasi , neist pole ju puudu , aga ... 
185	NA	 Aga ma ei oska nendega midagi peale hakata . 
185	NA	 Ma võin ju endale sugereerida , et kõik tuleb sealt ja sealt ja seda mõneks ajaks uskuma jääda ja mõnda aega käia ringi äraseletatud näoga , aga lõpuks tuleb ikka vana ängistus tagasi , lauseteveski hakkab mu peaajus jälle tööle , jälle ma tahan rääkida , rääkida , rääkida . 
185	NA	 Ja sealjuures olen ma päevad otsa põhiliselt vait . 
185	NA	 Ja ma ei tahagi eriti rääkida . 
186	NA	 Kolmas seletus on mõistagi metafüüsiline , mis seisneb selles , et miski või Keegi räägib meis , meie kaudu . 
186	NA	 Meie elu on Kellegi kõne . 
186	NA	 Lihtsamal juhul see Keegi kõneleb nii , et elu on nagu elu ikka : võetakse naine või minnakse mehele , saadakse lapsi ja teenitakse raha . 
186	NA	 Ühesõnaga , elatakse inimese elu . 
186	NA	 Teisel juhul on sellel Kellelgi meiega natuke teised plaanid . 
186	NA	 Ta tahab , et me räägiksime . 
186	NA	 Aga kuna Tema jääb alati varjatuks , siis jääb meie kõne ka alati segaseks . 
186	NA	 Me kokutame nagu Mooses . 
186	NA	 Me ei tea , mis ta meist just täpselt tahab . 
186	NA	 Tegelikult võib see , mis ta tahab , olla väga lihtne , aga oma pärispatuses loomuses me ajame kõik kole keeruliseks . 
187	NA	 Neljas seletus on , et on veel üks neljas seletus , mis on õige , selge ja arusaadav , aga me ei saa seda kätte , sest ... 
187	NA	 ( vt. kolm eelmist seletust ) . 
188	NA	 Ja tõde on veel see , et kogu oma väärastunud lobisemishimus ei igatse ma midagi rohkem kui vaikust . 
188	NA	 Et see jääks vait . 
188	NA	 Et see vaikiks , nagu vaikib taevas , pilvede liikumine , puude kohin , lindude laul , linna mühin , arvuti surin , südamelöögid , öö ja päev , mis mind ühest unest teise tantsitavad . 
188	NA	 Ma tahan , et need kaks und saaksid kokku , et unbewusste saaks välja oksendatud , et tuleks palavik ja paranemine . 
188	NA	 Ma tahan nutta ja karjuda , ma tahan endal juhtme kokku lasta . 
189	NA	 Ma kirjutan , et vabaneda kirjutamisest , aga mulle näib , et see töötab hoopis vastupidi . 
189	NA	 Kirjutades ma põlistan oma vale . 
189	NA	 Ma loen seda ja hakkan seda lõpuks uskuma . 
189	NA	 Sõnad , mida paber või arvuti kõvaketas mäletab minu asemel , hakkavad ka elama minu asemel . 
189	NA	 Ma loen ja noogutan : õige , õige . 
189	NA	 Või loen ja ei saa midagi aru . 
189	NA	 See pole ikka see , see pole ikka mina . 
189	NA	 Ühed elavad teiste kirjutatud , raamatutest loetud elu , teised kirjutavad ise endale elu ja elavad seda . 
189	NA	 Vahet pole . 
189	NA	 Teine variant on võib-olla isegi ohtlikum . 
190	NA	 Ma tahan ennast sõnademetsast läbi ja välja kirjutada , jõuda lagendikule , kus ma lõpuks näen , kuhupoole minna . 
190	NA	 Isegi kui selguks , et ma olen tulnud täpselt vastassuunas , oleks see ikkagi kergendus . 
190	NA	 Väljajõudmine on alati kergendus . 
191	NA	 Kirjutamine on kõigist kunstidest kõige visuaalsem , ta püüab kõike visualiseerida , ka seda , mis pole üldse nähtav . 
191	NA	 Nagu seda vaikimist , mis on kõigi asjade olemus ja mida ma mõnikord nii selgesti näen , tõstes silmad oma kirjaridadelt , arvutiekraanilt , ja vaadates valget seina , millele kumab väljast sellist valgust , mis ütleb , et päike on välja tulnud ja paistab üle õue katustele . 
191	NA	 Nüüd ma näen seda juba peegeldumas arvutiekraanil , ilma et mul pruugiks pead pöörata . 
191	NA	 Peale sõnade , mis ma olen kirjutanud , paistavad sealt need katused , taevast ja minu , kirjutaja , must siluett kahe maailma vahel . 
192	 11. 11. 01 	 11. 11. 01 
193	NA	 Päike on tõusnud ; alguses oranžikas , siis kollakas , siis valge valgus on roninud üle-õue maja valget sakilist seina pidi allapoole , jõudmata siiski veel ülevalt kolmanda korruseni . 
193	NA	 Tuvid soojendavad ennast karniisidel vastu päikest , öö oli külm , isegi vist alla nulli . 
193	NA	 Õhk , kui aken lahti teha , on jäine , aga vaiksem ja puhtam kui tavaliselt , sellest saab aru , et on pühapäev . 
193	NA	 Varahommikul oli selles isegi mingit taimset hõngu , härmatanud rohu , külmavõetud lehtede lõhna . 
193	NA	 Näis , kas nüüd tulevad lehed puude otsast maha . 
193	NA	 Eile oli Saint-Germaini mets küll veel üsna tihe , kuigi ta laseb madalat päikest juba paremini läbi . 
193	NA	 Ja mõni puu keset raiesmikku kiirgab kollaselt vastu eresinist taevast , kui õhtupäike talle peale paistab . 
193	NA	 Seisin ja vaatasin seda puud . 
193	NA	 Olin jooksnud , niisama vahelduseks ja et sooja saada , jäin päikese käes seisma , süda tagus , kopsud lõõtsutasid , aga aeglasemalt , aeglasemalt . 
193	NA	 Seal teeraja kõrval oli laik ererohelist karusammalt , kõige peenemate lehekesteni välja valgustatud , läikiv . 
193	NA	 Vaatasin , pea kuklas , seda kollaselt kiirgavat puud vastu sinist , õhtu poole aina sügavamat sinist taevast . 
193	NA	 Vaatasin teda nagu usklik ikooni . 
193	NA	 Ikoonid või üldse pildid ei sisenda mulle enamasti midagi . 
193	NA	 Neil võib olla küll sära , aga mis on see taeva ja puude säraga võrreldes ? 
193	NA	 Pildimuuseumi parimad pildid on alati need , mis avanevad kuskilt katteta jäetud aknast , ükskõik , mis sealt siis ka ei paistaks . 
193	NA	 Vaatasin seda puud , nagu võib-olla usklik vaatab kullatud ikooni , sest ma ei tea , kuidas ta seda vaatab , aga ma arvan , et umbes nii . 
193	NA	 Et ta vaatab nii , et ikoon kaob ja selle asemel näeb ta midagi muud , õieti mitte midagi , lihtsalt sära , rahu , ma ei tea mida . 
193	NA	 Mitte et ma kummardaksin puud või ka päikesevalgust , mis tema peale paistab , või ka sinist taevast , selle tühjust . 
193	NA	 Ma ei kummardanud , seisin niisama . 
193	NA	 Puu pole Jumal , päike pole Jumal , taevas pole Jumal , ja ma ei tea , kas Jumal on nende kõikide sees või kohal või taga või on ta need loonud nii , et ma neid vaataksin , andnud mulle selleks vaatamise . 
193	NA	 Ma tean , et hea on sellisel külmal selgel sügispäeval joosta mööda pruunidest ja punastest lehtedest kaetud rada , kuni süda hakkab taguma , kopsud lõõtsutama ja kogu keha läheb teisele soojusrežiimile . 
193	NA	 Jooksma hakata ainult on raske , kui pole ammu jooksnud , tundub , et selg valutab , et hing jääb kohe kinni jne. 
193	NA	 Aga pärast on hea . 
193	NA	 Jääda päikese käes seisma ja rahuneda , pilk läheb sügavamaks koos hingamisega . 
193	NA	 Kaks musta varest lendavad vuhinal otse mu kõrva juurest mööda , panevad võpatama . 
193	NA	 Vist ei pidanud mind inimeseks , ei vaevunud ringi tegema . 
193	NA	 Rõõm ja rahu on kehalised , ikka ja alati kõigepealt kehalised . 
193	NA	 Ja mõtlemine ei vii kuhugi , see on häiritud keha reaktsioon , ebamugavustunne , mida olemasolemine paratamatult tekitab , muud midagi . 
194	NA	 Vahepeal helistas Ly Tallinnast . 
194	NA	 Oli ennast üksi tundnud , ma lohutasin teda , et ma olen kogu aeg üksi , mul ei tule muud varianti meeldegi . 
194	NA	 Ta rääkis , et oli lehest lugenud intervjuud ühe noore autoriga , kes olevat oma esimese romaaniga hakkama saanud . 
194	NA	 See pole veel ilmunud , keegi pole seda lugeda saanud , aga autor annab juba intervjuud , et kujutage ette , ma tegin seda ! 
194	NA	 Ta olevat istunud kaks ja pool nädalat ja see olevat muudkui tulnud ... 
194	NA	 Ma tean , et see on suurepärane tunne , eufooria , rahulolu , vabanemine . 
194	NA	 Aga ma pole kunagi uskunud , et see tunne oleks kuidagi vastavuses tulemusega . 
194	NA	 Rahulolu tuleb sellest , et oled rääkida saanud , et see on paberile voolanud . 
194	NA	 Mida see teistele ütleb või kas ütleb , kuidas sa seda teada saad ? 
194	NA	 Varsti vist antakse intervjuusid juba teemal , et mul tuli mõte kirjutada romaan , teate , kui lahe tunne see oli ... 
194	NA	 Ja eesti kultuuriilm võib jälle kergemalt hingata : ühel meist tuli mõte pähe ! , eesti kultuur pole surnud , vaid elab , halleluuja ! 
194	NA	 Sirp saab edasi ilmuda , Looming ja Vikerkaar saavad edasi ilmuda , me saame üksteist vastastikku kiita ja austada ja Kultuurkapitali helde allikas voolab igavesti meie väljasirutatud karikatesse ! 
195	NA	 See kõik on üsna ebaoluline , aga ikkagi kurb . 
195	NA	 Kultuur on õigustus , kuigi aina ebaolulisem , kultuuriadministratsiooni ja kultuuriinstitutsioonide edasikestmiseks . 
195	NA	 Ei , kirjandus- ja kultuurieluga kokkupuutumine , isegi kaugelt , on kahjulik . 
195	NA	 See määrib , reostab mõtteid . 
195	NA	 Mis minul selle kõigega pistmist on ? 
195	NA	 Ma olen tahtnud saada osaks sellest ja nüüd ma tahan sellest lahti saada . 
195	NA	 Ma kirjutasin ennast sinna sisse , Sirpi , Vikerkaarde , Loomingusse . 
195	NA	 Nüüd on aeg ennast välja kirjutada . 
195	NA	 Ma ei tea , kas see on võimalik , aga ma tahan proovida . 
195	NA	 Igaühel peab ju vähemalt üks vabanemisvõimalus olema . 
195	NA	 Iga asi näib huvi pakkuvat ainult sedavõrd , kuivõrd temaga kokkupuutumine , teda tundma saamine laseb näha tema tühjust . 
195	NA	 Muidu jäädki arvama , et seal on midagi . 
196	NA	 Selleks et Pére-Lachaise'i surnuaiale saada , tuleb kõigepealt endal minna maa alla , metroosse . 
196	NA	 Ma ei armasta seda metrood enam sugugi . 
196	NA	 Varem mulle päris meeldis seal sõita ja inimesi vaadata . 
196	NA	 Enam ma ei taha neid inimesi näha , pealegi veel seal igaveses hämaruses , suletuses . 
196	NA	 Mulle tundub , et televisioon näitab mulle inimkonda täiesti piisavas annuses . 
196	NA	 Telekat saab kinni ka keerata . 
196	NA	 Metroos saab ainult silmad kinni panna , aga see eriti ei aita . 
196	NA	 Inimesed on peaaegu kõik murelike , tõrjuvate , vahel lausa vaenulike nägudega . 
196	NA	 Nad on sunnitud selles vagunis , selles tunnelis , selles linnas , selles ühiskonnas , selles sajandis , selles elus koos olema , aga neil pole sellest mingit rõõmu . 
196	NA	 Mõni lõbus seltskond , kui selliseid juhtub olema , mõjub lausa häirivalt , ebaviisakalt selles pingelises õhkkonnas . 
196	NA	 Ja siis veel need pillimehed oma kääksutamisega , oma tuimade valenootidega , kistud naeratusega ja alati samade viisidega , mis metrookolinaga ebameeldivalt segi lähevad . 
196	NA	 Kõige parem metroo juures on ikkagi see , et lõpuks saab sealt välja . 
197	NA	 Surnuaial pole inimesi eriti tihedalt , ka mitte pühapäeval nagu täna . 
197	NA	 See on meeldiv . 
197	NA	 Elavaid , ma mõtlen , sest surnud ei loe . 
197	NA	 Hea , et on olemas see laibakultus , mis on teinud surnuaia ja jätnud sellega natuke maad majadest vabaks . 
197	NA	 Kuigi ka see maa on kaetud kividega ja ehitatud täis väikesi surnumajakesi , ei varja need väljavaadet , ei riku avarust . 
197	NA	 Ja puid on seal siiski ka , isegi vanu lõhnavaid küpresse . 
197	NA	 Nende juures tuli mul meelde , et vanaema rääkis alati suure austusega elupuust ja näitas mulle elupuud kuskil Rõõmu tänava aias , kui ma temaga seal jalutasin ( see oli mu kohustus , vanaemaga jalutada , et temaga midagi ei juhtuks , et ta surnult maha ei kukuks ) . 
197	NA	 Ma sain aru , et elupuu omamine aias on tõeline privileeg . 
197	NA	 Vanaema oli need oma aeda istutanud , sinna aeda , selle maja juurde , mida ma kunagi ei näinud ja mida ma võisin kujutleda kaotatud paradiisina . 
197	NA	 Vähemalt üks elupuu on seal veelgi alles , üsna rääbakas ja poolkuivanud , sest ta on teiste puude alla jäänud . 
197	NA	 Ma nägin teda seal , aga siis mul ei tulnud vanaema elupuu-austus enam meelde . 
197	NA	 Lapsena ma rääkisin isale , et meil aias võiks ka elupuu olla , aga isa millegipärast ei võtnud vedu . 
197	NA	 Ma arvan , ta tahtis pigem unustada neid elupuid seal Vahukülas , mille järgi ta nimegi vist on saanud . 
197	NA	 Seda enam olin mina sunnitud neid mäletama . 
197	NA	 Meie mälu on täis asju , mida me eluski näinud pole , ja neisse usume me kõige vankumatumalt , täiesti ebateadlikult . 
197	NA	 Seda nimetataksegi vist kultuuriks . 
198	NA	 Vanaisast ja vanaemast jutustas isa hiljaaegu sellise loo . 
198	NA	 Vanaisa oli käinud Kaitseliidu laskevõistlustel ja saanud seal esimese koha . 
198	NA	 Teisel aastal oli ta tahtnud uuesti minna , aga parajasti oli rukkilõikus käsil . 
198	NA	 Vanaema oli oma hargi põllul maa sisse löönud ja kuulutanud , et kui Juhan mõtleb minna laskevõistlustele , siis tema ka põllule ei jää . 
198	NA	 Vanaisa oli siis öelnud , et hea küll , ja oligi minemata jätnud . 
198	NA	 Isa kommentaar oli selline , et vanaema ise armastas küll mööda lüpsivõistlusi käia ja pidas oma auhindadest väga lugu . 
198	NA	 Mulle armastas ta korrata , kuidas ta pidi hommikul kell neli lehma alla minema ja kuidas lapsed tuli ju koolitada . 
198	NA	 Vanaisast ei rääkinud ta mulle kunagi midagi . 
198	NA	 Ma pidin temaga ikka jalutama mööda ühtesid ja samu Pääsküla tänavaid , käest kinni . 
198	NA	 Ma ei tohtinud ära kaduda , nii nagu Juhan ühel päeval oli kadunud , kui ta need mehed sinna põllule oli juhatanud . 
198	NA	 Sest kadunud oli ta jälgi jätmata . 
198	NA	 See võib inimesega juhtuda . 
198	NA	 Mina ei tohtinud kaduda , ma pidin saama iseenda vanaisaks . 
198	NA	 Ma ei rääkinud ka kunagi vanaemale vastu . 
199	NA	 Pére-Lachaise'i surnuaia väravas müüakse plaane , mille järgi jalutajad saavad kuulsuste haudu leida . 
199	NA	 Sattusin täna juhuslikult Chopini hauale . 
199	NA	 Mis see on , mis inimesi sinna tõmbab ? 
199	NA	 Chopini haud ei tundu küll kuidagi huvitavam kui mõne Duponti või Duvali haud , vastupidi , need unustatud inimeste unustatud draamad on palju intrigeerivamad . 
199	NA	" See sajandialguse haud kirjaga : "" Emale . "
199	NA	" Ainus , kes mulle oli jäänud . "" "
199	NA	 Mõnele perekonnahauale on graveeritud ka sõjas kadunud või deporteeritud ja hukatud perekonnaliikme nimi . 
199	NA	 Nagu vist on ka vanaisa nimi vanaema nime all Karjaküla surnuaias , kuigi vanaisal pole selle Karjakülaga iial mingit pistmist olnud . 
199	NA	 Võimalik , et mu kirjutamine pole muud kui paaniline püüd mitte kaduma minna , kuulata lõpuni vanaema sõna . 
200	NA	 Metroos tagasiteel arvutasin ajaviiteks , et ma olen Eestis suhteliselt rohkem raamatuid müünud kui Houellebecq Prantsusmaal . 
200	NA	 Eesti kirjanikul pole praktiliselt mingit võimalust ennast vabaks kirjutada , ennast inimestele sõnade müümisega inimestest vabaks osta . 
200	NA	 See natuke raha , mis sa saad , ainult demoraliseerib . 
200	NA	 Sest kui oled kord maigu suhu saanud , siis tundub igasugune teine teenistus nii mage ja mõttetu , et ei tasu mitte proovidagi . 
200	NA	 Sõnadega raha tegemine on nagu õnnestunud valerahategemine , aga veel parem , sest täiesti seaduslik . 
200	NA	 Sa võid enda lihtsalt rikkaks rääkida , teha oma elu rahaks , seda ometi endale hoides . 
200	NA	 Kuigi ma ei tea , kas see õnnestub . 
200	NA	 Võimalik , et sul seda elu siis enam ikkagi ei ole . 
200	NA	 Mis müüdud , see müüdud . 
200	NA	 Ma tean maailmas kirjanikke , kes on oma raamatutega rikkaks saanud , aga ma ei tea mitte ühtegi , kes oleks saanud ka õnnelikuks . 
200	NA	 Hea kirjandus sünnib meeleheitest . 
200	NA	 Sa kas tapad enda ära või kirjutad romaani , mis müüb . 
200	NA	 Kusjuures esimene välistab küll teise , kuid teine ei välista ikkagi esimest , in posteriori . 
200	NA	 Kirjutamine mõjub suurepärase valuvaigistina , isegi antidepressandina , aga tema mõju ja mõnu vähenevad aastatega nagu ravimitegi puhul . 
200	NA	" "" Minu kurbust ei kustuta kellegi jaks , selle saatsid sa , Jumal , ise , "" nagu kirjutab poeet ja tal on õigus , ja tema õigus ei aita teda . "
200	NA	 Arusaamine ei too leevendust . 
200	NA	 Ikkagi ma tegelikult kadestan seda tüüpi , kes oma romaanikirjutamisest Sirbile intervjuu andis . 
200	NA	 Tal on see esimest korda . 
200	NA	 Ja esimest korda on see kõige võimsam . 
200	NA	 Seda enam ei tule . 
201	NA	 Pühapäeva õhtupoolik on üksiku elus ikka see kõige raskem . 
201	NA	 Mitte et ta kuigivõrd erineks teistest õhtupoolikutest ja mitte et sa isegi mõtleksid kõigile neile perekondadele , kes on oma koosolemises ( ja kes on ka pühapäeva õhtupoolikuks enamasti tülli läinud , sest ka perekondadele on see raske ) , aga elu mõttetuse vastu igapäevased rohud siis ei aita . 
201	NA	 See on selgemast selgem , see mõttetus ja see , et ta kuhugi ei vii . 
201	NA	 Pühapäeva õhtupoolikul tuleb sulle meelde , et Camus' suure aplombiga asetatud küsimus enesetapust jäi tal vastamata , nii kirjanduses kui ka elus . 
201	NA	 Õigemini ta vastas , aga vastus jäi kahemõtteliseks : see autoõnnetus , lõppude lõpuks ... 
202	 12. 11. 01 	 12. 11. 01 
203	NA	 Kirjutamine on regressioon , tagasiminek , sukeldumine mällu , lootusega sealtkaudu ringiga tulevikku jõuda . 
203	NA	 Kirjutamine on enda ankurdamine ajas , aga aeg ise ei seisa paigal , sellest see iha öelda midagi uut , midagi uutmoodi : leida endale ankrupaik eespool , seal , kuhu vool ei ole sind veel kandnud . 
203	NA	 Küsimus on , kas saab kirjutades leida lõputult uut või muutub kirjutamine ise lihtsalt harjumuseks . 
203	NA	 Mu viis rääkida , mu kõnerütm , mu lausekonstruktsioon ei muutu eriti , ma võin nad ainult täiuseni välja arendada , välja lihvida oma kõnepuusliku , nii et ta juba kaugelt ära tuntav oleks . 
203	NA	 Kui see on nii , siis mul ei ole võimalik öelda midagi uut , mida ma poleks juba öelnud . 
203	NA	 Sest see , mida on võimalik öelda , ei ütle ennast mitte mu ette valmis mõeldud mõtetes , vaid selles sõnameloodias , sõnakoes , mis koob ennast minu teadmata ja tahtmata . 
203	NA	 Aga – ta koob ennast aina ja ikka ühtemoodi . 
203	NA	 Tahtlik muutmine ei aita . 
203	NA	 Ei aita üleminek lühilausetele , võrdluste vältimine , harjunud lausepöörangutest hoidumine . 
203	NA	 Kui mul oleks mingi uus sisu , siis see laulaks ennast ise teisel viisil . 
203	NA	 Igal linnul oma laul , ja mina laulan ikka nii , nagu nokk loodud . 
203	NA	 Mu viis mõelda ja öelda , mu kõneviis , mu lauluviis takistavad mul ütlemast midagi uut . 
203	NA	 Mu kõne on vurrkann , mis pöörleb ühe koha peal , kuni ümber kukub . 
203	NA	 Siis on vaikus , ainult kaja kumiseb veel kõrvus . 
203	NA	 Mida ma tahtsingi öelda ? 
203	NA	 Mäletan ainult seda , et tahtsin midagi öelda . 
204	NA	 Romaanivorm on omapärane vorm. Kuigi ta näib nii vedel , on ta siiski väga kindel ja üldse mitte nii palju lubav . 
204	NA	 Romaan on enda positsioneerimine ajas , ühiskonnas , metafüüsikas , psühholoogias . 
204	NA	 See on teatud inimesekoordinaadistik , korraga väga isiklik ja väga sotsiaalne . 
204	NA	 Romaan on ülimalt seltskondlik vorm. Kui sul on silma oma koordinaate ära tunda , siis tunneb ka seltskond ennast ära neis koordinaatides , need saavad fikseeritud , nüüd ja igaveseks . 
204	NA	 Romaan pakub alati üht kindlat vaatepunkti inimene-olemisele , võimalust ennast ära tunda , endast mõelda ja rääkida . 
204	NA	 Vaata inimest ! 
204	NA	 Selline ta siis ongi . 
205	NA	 Romaanitraditsioon on kõigepealt evangeelne traditsioon , ta sai tuule tiibadesse siis , kui ühiskond sekulariseerus , traditsiooniline religioon ei pakkunud enam piisaval määral seda koordinaadistikku , evangeeliumidest enam ei aidanud enese jutustamiseks . 
206	NA	 Ükskõik kui palju poleks romaanis tegelasi , on seal alati üks kangelane , kirjutaja ja lugeja alter ego . 
206	NA	 Ma pole veel näinud romaani , kus oleks kaks võik rohkem kangelast . 
206	NA	 Arvatavasti sellist ei saagi kirjutada . 
206	NA	 See kangelane ei pruugi ilmuda sugugi kohe , esimestel lehekülgedel , esimestes peatükkides . 
206	NA	 Perekonnaromaanides võib kuluda mitu köidet , enne kui kangelaseni välja jõutakse . 
206	NA	 Kõigepealt on Vana Testament , siis alles tuleb Evangeelium . 
206	NA	 Kogu perekonnaloo mõte aga on selles , et kangelane selle loo lõpuks lunastab . 
207	NA	 Moodne romaan on siiski pigem uustestamentlik , kangelane on kohal algusest peale , tihti on tegemist minaga . 
207	NA	 Minajutustus on muidugi erakordne leiutis , aga sealjuures täiesti loogiline trinitaarse maailmapildi väljendus . 
207	NA	 Selles minas saavad kokku Isa ( mina kui jutustaja , see , kes selle kõik on teinud ) , Poeg ( mina kui ise , kui inimene ise ) ja Püha Vaim ( jutustusviis , see poeetiline miski , mis loole elu sisse puhub ) . 
207	NA	 Kolmainsus : autori mina , autor ise ja autori hääl . 
208	NA	 Romaanikangelase kristoloogiline olemus on ilmne . 
208	NA	 Kangelases – olgu ta siis mina või mõni tema , aga kõik me teame , et Madame Bovary , see olen mina – ühineb inimlik alge jumalikuga . 
208	NA	 Kangelase inimlikkus seisneb tema ainukordsuses , isiklikkuses , veidruses , neis asjades , mida me otseselt ei saa temaga jagada . 
208	NA	 Küll aga saame temaga jagada seda , et veidrused on olemas , et meiegi , nagu kangelane , oleme üksikinimesed , kõigist teistest erinevad . 
208	NA	 Meie üksikus on universaalne . 
209	NA	 Kangelase jumalikkus seisneb selles , et alati esindab ta mingit ideed , mingit inimlikku omadust , mis oma äärmusesse jõudes muutub üld- ja seega üleinimlikuks . 
209	NA	 Kangelane on kas väga suur armastaja , väga suur kõhkleja vms. 
209	NA	" Tegelikult on ta vist alati kõigepealt väga suur armastaja , kuni selleni , et tema armastus ei leia enam mingit inimlikku väljundit , moondub mõrvaks , enesetapuks , täielikuks üksildumiseks , loobumiseks , mingiks seksmaniakaalsuseks kuni kompulsiivse sadismini näiteks "" American Psycho's "" . "
209	NA	 Igal juhul on selles midagi nii suurt , et see paneb meid värisema iseenda tundmatu põhjatuse ees . 
209	NA	 Üldiselt me ise , ei autori ega lugejana , pole võimelised minema sellise äärmuseni , aga me tunneme endas seda absoluudiiha , iha viia armastus selle hirmsate , jumalike järeldusteni . 
209	NA	 Jumal on armastus , aga Jumal on ka hirmus , nimetu Jumal . 
210	NA	 Sealjuures on tähtis , et see inimlik-jumalik draama leiaks aset mitte kuskil abstraktsuses , vaid keset meile tuttavat keskkonda , keset ajastule omast siginat-saginat . 
210	NA	 Kangelane peab olema kootud samasse ajavõrku , kus me kõik sipleme . 
210	NA	 Ta peab kokku puutuma selle ajastu vastuoludega , õigemini nendega kokku põrkama . 
210	NA	 Tema inimlikkus avaldub selles , et ta on nagu üks meie seast , kas bürooametnik , rantjee , krahv , maa-arst , üliõpilane , investeerimispankur vms. oma sotsiaalsete sidemetega , oma sotsiaalse piiratusega . 
210	NA	 Tähtis on , et ta elaks meile üksikasjadeni tuttavas või kui mitte meile , siis autorile üksikasjadeni tuttavas maailmas . 
210	NA	 Vajaliku detailsusega loob autor reaalsuseillusiooni : see kõik , mis toimub , toimub kindlas ümbruses , kindlates oludes . 
210	NA	 Need olud on konkreetsed kuni haistetavuseni . 
210	NA	 Neid ei saa välja mõelda , need peavad olema kogetud . 
210	NA	 Ajalooline romaan on kimäärne vorm , ta üritab autorile tundmatut aega täita samasuguse äratuntavusega . 
210	NA	 Kuid selle äratuntavuse kude ( asjade märkamise loogika ) pärineb muidugi autori kaasajast . 
210	NA	 Ajalooline romaan on lõpuks üks romaani arvukatest sünnitistest , kõrvalteedest , täiendustest . 
210	NA	 Magistraalne romaan on see , mis toimub jutustamise kaasajas , igal juhul jõuab sinna välja . 
210	NA	 Romaan on tunnistus ja tal peab olema äratuntav tõeväärtus . 
210	NA	 Nagu ütleb evangelist : ma kirjutan ainult sellest , mis ma oma silmaga nägin ja oma kõrvaga kuulsin . 
211	NA	 Evangeelsel traditsioonil on veel üks äärmiselt omapärane ja romaani seisukohalt hindamatu väärtusega omadus . 
211	NA	" Evangeeliume on neli ( pluss veel "" salajased "" , kadunud , apokrüüfsed evangeeliumid ) , neli eri jutustust põhimõtteliselt ühest ja samast loost . "
211	NA	 Need jutustused on korraga kokkulangevad ja erinevad . 
211	NA	 Et saada teada tõde , ei piisa ühest tunnistusest , kuigi see tunnistus iseenesest võib olla ammendav . 
211	NA	 Ühe romaani tõde ei kahanda teise tõeväärtust , alles nad kokku , kirjandusena , konvergeeruvad üheks inimesetõeks , mida me usume ja millesse me usume , kuigi sellest pole kombeks rääkida . 
212	NA	 Romaan on evangeelse traditsiooni suhtes muidugi hereetiline selles mõttes , et tema kangelane pole alati Jeesus , vaid on iga kord ise inimene , kes siiski – siiski ! – pürib iga kord olema rohkem kui inimene : Inimene . 
212	NA	 Ükskõik kui alandlik ka poleks autori positsioon , ükskõik kui tühine ja partikulaarne ka poleks kangelane . 
212	NA	 Seda enam ! 
212	NA	 Jeesus , nagu teada , oli puusepapoeg jne. 
212	NA	 Heale romaanikangelasele ongi omane teatud keskmisus , tüüpilisus , hallus , mille taustal tema jumalik erakordsus heledalt särama saab lüüa . 
212	NA	 Ja teiselt poolt : ükskõik kui vastik tüüp romaanikangelane ka poleks , mingi absoluudiperspektiiv peab temas avalduma , muidu me lihtsalt ei tunne ega tunnusta teda kangelasena , inimesena , endana . 
212	NA	 Märkigem sedagi , et romaanikangelane peab kas hukkuma või vähemalt kuidagi kaduma , minema ühest ilmast teise , et tema elul ja jutustusel oleks tõeline kristoloogiline väärtus . 
212	NA	 Isegi kui tema hukkumine ei toimu romaanilehekülgedel , on see aimatav . 
212	NA	 Ta hullub , mandub perekonnarüpes , resigneerub . 
212	NA	" "" Õnnelik lõpp "" pole põhimõtteliselt mõeldav , või kui , siis ainult teatud pahupidises tähenduses . "
212	NA	 See , et meid raamatu lõpus romaani kangelasest lahutatakse , on iseenesest traagiline , jätkugu siis selle kangelase elu meile teadmatuses või mitte . 
213	NA	 Kuid ( kanoonilistel ) evangeeliumidel on veel üks huvitav omadus , kui nii võib öelda . 
213	NA	 Kolm neist on teatavasti sünoptilised , üsna sarnased , kirja pandud teatud realistlikus stiilis . 
213	NA	 Autori kommentaar on mõistmise seisukohalt marginaalne . 
213	NA	 Tõde selgub sündmustest , nende järgnevusest , kangelase sõnadest , tema suhetest teiste tegelastega . 
213	NA	" Kusjuures , märkigem , milline tegelaste galerii on neis lühikestes jutustustustes – tõesti , lausa "" Dostojevski-vääriline "" ! "
213	NA	 Need episoodilised ja punktiirsed tegelased on muidugi endale luu ja liha kasvatanud pigem hilisemas traditsioonis , evangeeliumide lõputus ümberjutustamises . 
213	NA	 Laatsarus ja Maria-Magdaleena , Juudas ja Peeter , Pilaatus ja tema naine , Heroodes ja Jaan ( Ristija ) , kaks röövlit – kõik nad tunduvad meile peaaegu nähtud , kohatud inimestena . 
213	NA	 Ja nende peamine funktsioon jutustuses on see , et kangelane Jeesus saab nendega suhetesse astuda ja nende suhete kaudu avaldada oma erakordsust ja üldisust , oma jumalikkust ja inimlikkust . 
214	NA	" Kolm sünoptilist , "" realistlikku "" evangeeliumi kehastavad ühtlasi ka romaani peavoolu . "
215	NA	 Kuid neljas , Jaani ( Johannese ) evangeelium erineb teistest oluliselt . 
215	NA	 Ta algab evangelisti nii-öelda poeetilise lendutõusuga ja päris maa peale tagasi ta enam ei laskugi . 
215	NA	 Nii nagu erineb autori positsioon , erineb ka kangelase esitus ja lõpuks kangelase olemus . 
215	NA	 Jaani Jeesus on kirgastunud Jeesus . 
215	NA	 Peale selle , Jaan enam mitte lihtsalt ei jutusta , mis ta nägi ( või mis teised nägid ) , ta elab seda läbi . 
215	NA	 Ta elab läbi ka Jeesust , samastub temaga ( tema autorikujundiks on õpetaja rinnale naalduv õpilane , selle tundelise liigutusega ta nagu tahab Jeesuse sisse pugeda ) . 
215	NA	 Sama hästi oleks ta võinud oma evangeeliumi minavormis kirjutada , aga see polnud , mõistagi , veel võimalik . 
216	NA	 Jaan esindab romaani seda suunda , mida võib nimetada romantiliseks , ilma et ta oleks seotud ainult vooluga , mida kutsutakse romantismiks , või kui , siis sedavõrd , kuivõrd me tunnistame , et see vool ei ole mitte kadunud , vaid saanud pigem kirjanduse peavooluks . 
217	NA	 Huvitav on küsimus , miks just vene kirjanikud romaanivormi ( ja üldse moodsasse kirjandusse , mille keskel romaan seisab ) nii suure panuse on andnud . 
217	NA	 Ilma Tolstoi ja eriti Dostojevskita pole romaan kui selline mõeldav ja nad on , ükskõik , kas neid armastatakse või põlatakse , vajutanud oma pitseri kogu järgnevale romaanile . 
217	NA	 Enamasti on prestiižikate , mõjuvõimsate kultuurinähtuste esiletõus seotud poliitilis-majanduslike tõmbe- ja kiirguskeskuste esiletõusuga , aga Venemaa ju ometi polnud XIX sajandi lõpus mingi maailmanaba . 
217	NA	 Kuigi jah , võib-olla saab vene kirjanduse erakordset mõjuvõimu XX sajandil seletada ka vene revolutsiooni erakordse poliitilise tähtsusega terve selle sajandi jooksul . 
217	NA	 Umbes nii , et Tolstoi ja Dostojevski olid selle revolutsiooni ja tema vastuolude prohvetid , nende mõistmise läbi on üritatud mõista üldse XIX-XX sajandi inimest . 
218	NA	 Mulle tundub siiski , et olulisem on miski muu , ja nimelt see religioosne traditsioon , kust või vähemalt mille taustal vene kirjandus sündis . 
219	NA	 Rooma-katoliiklus ja sellest sündinud protestantism on teatavasti suhteliselt tserebraalne , ajulik traditsioon , Kristuse inimlikkuse ja jumalikkuse vastuolule on seal ikka püütud leida mingi mõistuslik lahendus , ratsionaalne selgitus . 
219	NA	" Praktikas näeb see minu arust välja nii , et nendest on saanud kaks erinevat "" funktsiooni "" , kaks eraldi ja lahus olevat asja , mis tõsi küll , usu saladuses kuidagi ühinevad , aga meie mõistuses on soovitavad siiski lahus hoida , et mitte langeda usuliialdustesse , mis alati on sotsiaalselt ohtlikud , potentsiaalselt korravastased . "
219	NA	 Katoliiklik Jeesus paistab olevat kord inimene ja kord Jumal , vastavalt olukorrale . 
219	NA	 Aga pigem inimene , vähemalt oma maisel teekonnal , seda rõhutab kogu katoliiklik ikonograafia , mis armastab kujutada kõiksugu Jeesuse elu stseene ja eriti muidugi ristiteekonna etappe , Jeesuse füüsilist kannatust , inimlikku alandust . 
219	NA	 Jumalaks-valitsejaks saab ta alles pärast , väljaspool maist ringi . 
219	NA	 Läänekristluses on rohkem humanismi kui deismi . 
220	NA	 Sellest tserebraalsest religioonist sündis ka üsna tserebraalne kirjandus , mille autorid , olenevalt sellest , kas nad on agnostikud ( enamuses ) või avalikult katoliiklased , paigutavad oma kangelase üldinimlikkuse kas eranditult siinpoolsusesse ( üldiselt armastusse ) või siis eksklusiivselt sealpoolsusesse ( kangelasel , kes siin on kõik kaotanud või kellel siin ei olegi mingit osa , lastakse aimata üht hüpoteetilist lootust sealpool ) . 
220	NA	 Üldiselt aga , need vähesed katoliiklikud autorid välja arvatud , sünnib lääne-euroopa romaan pigem postkristlikus maailmas . 
220	NA	 Koos muu kultuuriga rajab ta täiesti uue religiooni , inimesereligiooni , humanismi ( kõige otsesemas ja ühtlasi kõige laiemas mõttes ) , mis eriti ei taha mäletada oma sidet eelmisega . 
220	NA	 Romaanist saab selle uue religiooni evangeelium . 
221	NA	 Idakirik pole aga eriti hoolinud dogmaatika ratsionaliseerimisest ja neil on paremini õnnestunud assimileerida Kristuse kaks loomust nii , et neist saab üks . 
221	NA	 Jeesus on küll inimene , aga valgustatud , teistmoodi kiirgav inimene . 
221	NA	" "" Issanda muutmine "" , transfiguratsioon , on idakirikus teatavasti hoopis olulisem kui läänes . "
221	NA	 Läänekiriku ususaladus asub pigem kuskil hämaruses , katedraali krüptis , idakiriku ususaladus on aga pigem hiilgav , silmipimestav . 
221	NA	 Kuldselt , ebamaiselt kiirgav Jeesus sammub aeglaselt läbi liturgiate sära . 
222	NA	 Vastavalt sellele erineb ka inimeseideaal siin ilmas . 
222	NA	" Kui roomakatoliikliku kristuseimitaatori suurimaks saavutuseks on stigmad , s.t. ta saab Kristuse sarnaseks just selle ülimas inimlikkuses , kannatab oma lihas , nagu Jeesus kannatas lihas , siis kreekakatoliku pühamees , vene starets , paistab silma oma "" hiilgava palge "" poolest : ta realiseerib juba siin ilmas natuke Kristuse jumalikkust , saab tema sära peegliks või õigemini lambiks . "
222	NA	 Kõigis meis on peidus jumalik õli , aga pühamees oskab selle läita , milleks muidugi on vaja palveid , harjutusi , palverännakuid , paastumist ja lõpuks sedasama maist kannatust , mida rõhutab läänekirik . 
222	NA	 Aga idakirikus on selle kannatuse eesmärk natuke teine : ta ei pea meist välja puhastama mitte Jumala inimlikkuse , vaid inimese jumalikkuse . 
222	NA	" Selles mõttes ongi ortodoksne kristlus "" orientaalsem "" , lähem budistlikule õpetusele ja võib-olla ka sellele kristlusele , mis kunagi sealt Oriendist alguse sai . "
223	NA	 Nii on ka lääne-euroopa romaan oma peavoolus ülimalt materialistlik , agnostiline . 
223	NA	" Kuna usk lääne mõttes seisneb sedavõrd dogmade mõistuslikus tunnistamises , need aga on XIX sajandi valgustatud mõistusele üldiselt vastuvõetamatud , ja kahtlus viib otseteed uskmatusse , siis on see "" etapp "" romaanikangelase jaoks seljataha jäänud . "
223	NA	 Metafüüsiline kahtlus pole talle enam draama , vaid pigem loomulik seisund , teatud mõttes veendumus . 
223	NA	 Kogu tema draama on siinpoolsuses . 
223	NA	 Tema vastupandamatu õnneiha viib teda aina lähemale oma inimlikkuse täielikule realiseerimisele , iseendaks saamisele , sotsiaalse ettemääratuse ja konventsioonide murdmisele . 
223	NA	" See "" maine absoluut "" jääb tal küll iga kord saavutamata , sest ta hukkub , tema inimlikkus litsutakse puruks vastu ühiskonna jäika struktuuri . "
223	NA	 Lääne romaani , lääne uue evangeeliumi kangelane on lõppude lõpuks tõesti Sisyphos , kelle lootusetule jõupingutusele Camus mingit humanistlikku transtsendentsust püüab leida . 
223	NA	 Õnne pole olemas , formuleerib XX sajandi lõpus Michel Houellebecq humanistliku otsingu tulemuse . 
224	NA	 Seevastu vene romaani külgetõmbejõud paistab seisnevat just tema spirituaalsuses . 
224	NA	 Kuna usk on rohkem armu vastuvõtmine kui dogmade mõistuslik omaksvõtt , siis pole usku täielikult võimalik kaotada ja kahtluse draama heidutab ka moodsat inimest . 
224	NA	 Vene kirjanik võib küll olla ateist , s.t. pahupidiusklik , aga vist mitte agnostik . 
224	NA	 Teda vaevab küsimus : kui siiski kõik on teisiti ? 
224	NA	 Mitte kuskil kättesaamatus , nähtamatus ja kontrollimatus sealpoolsuses , vaid juba siin . 
224	NA	 Romaanikangelane otsib radikaalselt teistsugust , tema ülimad eesmärgid jäävad väljapoole inimliku õnneotsingu piire või õigemini on need piirid nihutatud kaugemale enese inimlikkuse realiseerimisest . 
224	NA	 Ta otsib küll maist õnne , taob ennast vastu ühiskonna jäiku struktuure ja taotleb armastust , nagu iga inimene , kuid tema ülim , salajane eesmärk on kaugemal , see on mingi üleinimlik armastus , rahu , valgustus , sära , mis näitaks seda viletsat maailma meile lõpuks ometi tõelises valguses , ümbermuudetuna . 
224	NA	 Säärane kangelane nagu vürst Mõškin ei hukku mitte sellepärast , et ta põrkuks oma inimlikkust realiseerides vastu ühiskondlikke piire , vaid sellepärast , et ta põrkub oma jumalikkust , oma täielikku teistsugusust realiseerides vastu inimlikke piire . 
224	NA	" Tema "" teine armastus "" aetakse traagiliselt segi "" selle armastusega "" . "
225	NA	 Õnn on küll illusioon , aga sellest pole veel midagi , näib kinnitavat Houellebecqi kaasaegne Viktor Pelevin . 
226	 13. 11. 01 	 13. 11. 01 
227	NA	 Lõpetasin praegu selle romaani-essee tundega , et lõppude lõpuks , kas see romaan , kas see meie kirjandus on üldse nii suur asi , nagu ma paistan väitvat . 
227	NA	 Sama hästi võib ta olla vaid üks seltskondlik meelelahutus , mille inimkond vahelduseks on leiutanud . 
227	NA	 Üks viis oma elu edasilükkamiseks neile , kellele see elu millegipärast nii raskesti talutav on . 
227	NA	 Aga mis meil üle jääb ? 
228	NA	 Mul tuli eile meelde , et Anneli tõi Tallinnast Vikerkaare ja Loomingu . 
228	NA	 Otsisin need riiulist välja , Vikerkaare võtsin koju kaasa . 
228	NA	 Seal paistis olevat lugemist , mis vabastab õhtusest telekavaatamisest . 
228	NA	 Lugemine on siiski kuidagi nooblim , kuidagi vabastavam ajaviide kui telekas . 
228	NA	 Aga millegipärast pole alati midagi lugeda . 
228	NA	 Kuigi poes on raamatuid küll . 
228	NA	 Ma ei mõtle romaane , millest enamik on lihtsalt talumatud . 
228	NA	 Aga näiteks ajalooraamatuid . 
228	NA	 Millest kõigest pole kirjutatud ajalugusid ! 
228	NA	" Uuemad väljaanded , mis poes silma jäid : "" Vanavanemate ajalugu "" , "" Pisarate ( nutu ) ajalugu "" . "
228	NA	 Ajalooraamatute lugemine on valgustav , aga teatud punktini , samuti nagu romaanide lugemine . 
228	NA	 Lõpuks on nad ikka ühest ja samast asjast , kust edasi minna ei aita sind keegi . 
229	NA	 Vikerkaar on pühendatud holokaustile ja millegipärast on see teema , üldse koonduslaagrite ja tagakiusamise teema mind lapsest saati väga erutanud . 
229	NA	 Alati mõned pääsevad , ükskõik kui põhjalik ja julm poleks süsteem . 
229	NA	 Selles on midagi kummalist . 
229	NA	 Samuti on kummaline inimeste abitus , leppimine ühiskonna masinavärgiga . 
229	NA	 Selles on vist oma osa veendumusel , et mina ei saa ju hukkuda , et enne lõppu juhtub ikka midagi , mis mu ära päästab . 
229	NA	 Parem ma praegu ei hakka vastu , see on ohtlik ... 
229	NA	 Vanaisa oli ka harjunud käsku täitma , endine soldat , nagu ta oli . 
229	NA	 Ta läks püssimeestega kaasa . 
229	NA	 Tema ei pääsenud , aga isa pääses . 
229	NA	 Kui vanaisa oleks pääsenud , poleks mind ilmselt olemas , sest siis oleks kogu elu läinud teisiti , see oleks olnud üks hoopis teine põhjuste ja tagajärgede võrgustik . 
229	NA	 See tekitab tunde , et kõik on kindlaks määratud ja me vaatame oma elu nagu filmi või nagu romaani , aeg-ajalt põnevusest küüsi närides : kas pääseb või ei pääse ? 
230	NA	 Lugesin sealt Vikerkaarest eile õhtul läbi Klempereri päeviku katkendi , mis oli taas väga ärevakstegev . 
230	NA	 Talle oli muuseas väga tähtis , et keset pidevat äraviimisehirmu ja kõhumuret ( seda lugedes lausa haistsin vanade , idanenud , poolmädade kartulite lõhna ) oleks ikka midagi lugeda ( ja et ta ikka edasi kirjutaks , õieti ükskõik mida ) . 
230	NA	" Ta teadis , et alati on tal tagavaraks "" Wilhelm Meistri rännuaastad "" , mida ta oma teada veel lugenud polnud . "
230	NA	 See raamat oli meil kodus riiulis ja millegipärast ma vaatasin alatihti seda pealkirja seal seljal , see keerles mul peas nagu mantra : Wilhelm Meistri õpiaastad , Wilhelm Meistri rännuaastad . 
230	NA	 Ma olin veendunud , et raamat on talumatult igav , et seda ei tasu isegi lahti teha . 
230	NA	 Aga et kunagi tuleb see ikkagi läbi lugeda , ja see perspektiiv tundus kurb . 
230	NA	" Kunagi pole enam muud lugeda kui "" Wilhelm Meistri rännuaastad "" ja siis tuleb see ikkagi käsile võtta . "
230	NA	 Sinnamaale ma veel pole jõudnud . 
231	NA	 Anneli käis eile pärastlõunal saatkonnas ja tuli sealt tagasi teatega , et New Yorgi peale , Queensi , on jälle üks lennuk kukkunud . 
231	NA	 See uudis jättis suhteliselt külmaks . 
231	NA	 Seda enam , et tegemist polnud vist terroriaktiga . 
231	NA	 11. septembri suurt sümbolistlikku akti pealegi ei saa ületada , vähemalt mitte lennukitega . 
231	NA	 See oleks ainult kordus , järeleaimamine , isegi kui nad lennuki Valge Maja peale kukutaksid . 
231	NA	 Me vajame juba uusi , võimsamaid vaatemänge . 
232	NA	 Prantsuse lehtedes ja teles-raadios räägitakse viimasel ajal aina sellest , et ühiskond muutub aina vägivaldsemaks , et noored ei austa enam seadust ega politseid jne. 
232	NA	 Et kuritegevus muutub jõhkramaks . 
232	NA	 Imelik , et nad ikka veel usuvad , et nemad sellest lagunemisest , mis Nõukogude Liidust alguse sai , puutumata jäävad . 
232	NA	 Neid , kes tunnevad , et nad ei jaksa enam võidu joosta , et see ei aita , et nad on niikuinii maha jäänud , on aina rohkem . 
232	NA	 Õnne pole olemas . 
232	NA	 Neid on petetud . 
232	NA	 Ja siis haaravad nad esimese pakutava lahenduse järele , mis siis , et see on veel petlikum . 
232	NA	 Imelikul kombel on maisesse õnne , humanistlikesse eesmärkidesse selle XXI sajandi alguses uskuda raskem kui ükskõik millesse muusse . 
232	NA	 Ühtedele jääb meeleheitlik tarbimine , teistele niisama meeleheide . 
232	NA	 Lääne ühiskonnamudel ei paku tegelikult enam veenvat perspektiivi , see on ainult lõpu lõputu edasilükkamine iga hinna eest . 
232	NA	 Nagu 80ndate aastate NSV Liidus . 
233	NA	 Täna hommikul teatati raadios , et Põhjaallianss on tunginud Kabuli . 
233	NA	 Sealgi ei paista olevat mingit lahendust . 
233	NA	 Miks peaksid nad üksteise võimu tunnistama ? 
233	NA	 Maailma oleks nagu tabanud legitiimsuse kriis . 
233	NA	" Tagantjärele tundub lausa imelik , kui palju "" vanasti "" oli maailmas legitiimsust , kui "" kergesti "" inimesed leppisid võimuga . "
233	NA	 Ja lasid ennast muuseas ka gaasiahju sõidutada . 
233	NA	 Klemperer usub ka lõpuni Saksamaasse , siiski . 
233	NA	 Ta usub , et kuskil on tõeline legitiimsus alles . 
233	NA	 Et inimesed tulevad lõpuks mõistusele . 
234	NA	 Eile oli üle hulga aja terve päev pilves , päikest ei näinud üldse ja lõunast hakkas vihma sadama . 
234	NA	 Sain teel kontorist koju märjaks ja otsustasin lõpuks Monoprix'st vihmavarju osta . 
234	NA	 Võtsin kõige odavama , 41-frangise . 
234	NA	 Kui poest välja läksin ja tahtsin varju lahti lüüa , selgus , et selle nupp ei tööta . 
234	NA	 Läksin kassa juurde tagasi . 
234	NA	 Ma vihkan selliseid olukordi . 
234	NA	 Asjade ostmisega tuleb neid tihti ette . 
234	NA	 Ma olen tähele pannud , et tarbimine pole sugugi nii lihtne , kui pealt paistab ja kui tarbimisühiskonna ideoloogia tahab meid uskuma panna . 
234	NA	 Asjade ostmisega on peaaegu alati palju tööd ja jama . 
234	NA	 Ainult poest toitu osta ja putkast ajalehte on suhteliselt lihtne . 
234	NA	 Kassapidaja võttis sisetelefoniga ühendust , nagu nad teevad , ja ütles , et läheksin tooksin alt osakonnast uue samasuguse vihmavarju . 
234	NA	 Läksin alla , aga seal ei olnud rohkem täpselt samasuguseid , musti . 
234	NA	 Oli siniseid sama hinnaga . 
234	NA	 Proovisin ühte , see ka ei avanenud . 
234	NA	 Sain aru , et tuleb ikkagi osta kallim , 71-frangine , mis on juba päris palju ühe kokkupandava vihmavarju kohta , mida pealegi pole kunagi siis kaasas , kui tegelikult vihma sajab . 
234	NA	 Kuna ma ei tahtnud sabas ette trügida ja inimestele seletada , siis seisin uuesti saba ära ja lõpuks sain oma varju vahetatud , maksin 30 franki juurde . 
234	NA	 Kui õue astusin ja varju lahti tegin , sain aru , et vihm on üle jäänud . 
234	NA	 Panin ta uuesti kokku ja kõmpisin koju . 
234	NA	 Täna enam ei saja , hoopis päike on pooleldi välja tulnud . 
234	NA	 Päikesepaiste , see , et teda ikka iga päev näha on , nüüd , novembris , tundub lausa inimõigusena . 
234	NA	 Ma tean , et Eestis ei pruugi teda sel aastaajal nädalate kaupa näha . 
234	NA	 Ja see natuke kohutab mind . 
234	NA	 Ta teeb ikkagi palju head . 
235	 14. 11. 01 	 14. 11. 01 
236	NA	 Hommik on jälle käes . 
236	NA	 Päike paistab . 
236	NA	 Ukse alt tuleb teravat põrandapoonimisvahendi lõhna , Madame Renard on oma töö teinud . 
236	NA	 Eile õhtul hakkas korraga kahju , et pean siit ära minema . 
236	NA	 Ma ei armasta Pariisi , aga olen siin ära harjunud ja tulevik teeb mulle hirmu . 
236	NA	 Pole nagu õieti kuhugi minna . 
236	NA	 Ma ei tea , kus on mu koht . 
236	NA	 Uurisin jälle Eesti kaarti . 
236	NA	" Eesti teed . – Eesti teed , Kaplinski ja Cohen , need on mu hommikuse "" meditatsiooni "" taust . "
236	NA	 Kaplinski varased luuletused on siiski enamuses loetamatud , liiga murtud , rabedad , ei ütle midagi , ei jõua öelda ; riimis värsid päris tühjad , peale mõne üksiku . 
236	NA	" Oma hääle leidis ta päriselt alles kogus "" Õhtu toob tagasi kõik "" . "
236	NA	 Õhtu tõi talle hääle ka tagasi . 
236	NA	 Õhtu , see , mis tuleb neljakümnenda eluaasta kandis . 
236	NA	 Miks ta siis õnnelik ei ole ? 
237	NA	 Hommikust kasvavat päikesepaistet vaadates tuli kujutlus : oleks mul üks laps , päris väike , vastsündinud lapsekonnake . 
237	NA	 Küll ma teda hoiaksin ja kussutaksin , vaataksin ta järele , ei laseks tal kasvada samasuguseks , nagu mina olen . 
238	NA	 Võib-olla on selleks liiga hilja , võib-olla liiga vara , ma ei tea . 
238	NA	 Enamasti tundub mõte lapsest mulle vastuvõetamatu . 
238	NA	 Seda arusaamatust , mis ma olen , poleks küll vaja reprodutseerida . 
238	NA	 Laadida see uue elu kaela , see , millest ma ei tea , mis ta on ja kust ma olen ta saanud . 
238	NA	 Ma ei tea , kust ma pärit olen . 
238	NA	 Kui ma teada saan , kui ma saan sellest vabaks ja enda ära tunnen , siis vast võib ka tulla laps , lapsekonnake , ja ma ei koormaks teda enam selle tundmatu enda raskusega , ei sunniks teda mängima seda näidendit , mille ma olen kuskilt pärinud ja millest ma aru ei saa , miks ma teda mängin . 
239	NA	 Ma ei tea , kust ma olen pärit , kus on mu päriskodu . 
239	NA	 Mulle näib , seni kui ma seda ei tea , ma ekslen , ei tea , kuhupoole minna , otsin aina tagasiteed . 
239	NA	 Kui oleks üks alguspunkt , üks kodukoht , vanem , palju vanem kui mina ja sellisena kadumatu , siis ma oleksin vaba minema ja olema kus tahes . 
239	NA	 Kas või Pariisis , see ei loeks enam midagi . 
239	NA	 Aga seni ma ekslen , igal pool tundub olevat vale koht ja õige koht on alati seal , kuhu ma veel jõudnud pole või kust ma juba olen jalga lasknud . 
240	NA	 Eesti teed . 
240	NA	 Täna keskendusin Viljandimaale . 
240	NA	 Suure- ja Kolga-Jaani , Võhma ja Mustla , Tänassilma , Leie ja Lalsi . 
240	NA	 Need viimased on Alveri luuletusest ja nad on seal Võrtsjärvest põhja pool . 
240	NA	 Kurb ja madal järv . 
240	NA	 Kurb maa on siiski see Eesti . 
240	NA	 Aga võib-olla on iga maa kurb , kui sa sealt pärit oled , sest maad kuuluvad rohkem surnutele kui elavatele . 
240	NA	 Ma ei tea , ma pole mujalt pärit olnud , teiste maade kaarte pole ma nii uurinud . 
240	NA	" Teiste maade kohti ei oska ma nii mõelda , nagu neid tokerdanud põlde praegu , ohakaid ja pujuvarsi võib-olla madala lume sees , talvekuu videvikus , võsaviirgu , mõnda suitsukoonalt , kui neid veel on tõusmas , siit ja sealt , ühte kirikutorni , samuti "" tõusmas "" , üksi torkimas seda videvikku , karjamaa-aia postide rivi piki teed . "
240	NA	 Kedagi pole näha . 
240	NA	 Võib-olla vareseid . 
240	NA	 Ja minugi teekene on sealt läbi käinud , minugi väike eluseiklus . 
240	NA	 Viljandimaa , Kõo ja Pilistvere , üks korter uues kolhoosimajas keset lagedaid põlde , üks hämar pastoraat suurte puude keskel . 
240	NA	 Ega ma palju ei mäleta , aga mõned pildid mälus on , imelik , et nad seal on ja ära ei kao . 
240	NA	 Tallinn–Viljandi buss , suveõhtu , lopsakas rohi ja raske lõppematu valgus , lehmade ammumine kuskil , teeperve tolmu ja teeperve rohtude lõhn . 
240	NA	 Seitse kilomeetrit , vaatasin kaardi pealt . 
240	NA	 Mälus on see tee lühem . 
240	NA	 Ta läks nagu päris ruttu , aga kohalejõudmisest ja sellest , mis siis oli , ei mäleta ma mitte midagi , kuigi kõik oli selle pärast , kellegi pärast , kelle ma endale olin välja mõelnud . 
240	NA	 Väljamõeldis on haihtunud , aga see suveõhtune tee , mis tema juurde viis , on alles . 
240	NA	 Isegi üks teeäärne koht , suur lagunev maja , mingi koolimaja või meierei oma pärnade all , mingid koerad , kes seal haukusid ja keda ma kartsin . 
240	NA	 Need teeäärsed kohad on vaenulikud . 
240	NA	 Kes seal veel elavad , sellest ei saa päris hästi aru . 
240	NA	 Umbrohtunud aiast paistab mingi küürus kogu hallides riietes , vanaeit , üksi oma pikas lagunevas majas maantee ääres , harjunud sellega , et temast aina mööda sõidetakse , et ta on sinna maha jäetud . 
241	NA	 Viljandi tundus 1979. aastal täitsa romantilise kohana . 
241	NA	 Seal oli punasest tellisest maju ja raamatuantikvariaat , kust võis leida haruldasi Loomingu Raamatukogusid ja luulekogusid . 
241	NA	 Samuti teater , kuhu sõideti nii Tallinnast kui ka Tartust , ma ei tea , mida vaatama . 
241	NA	 Võib-olla Tooming lavastas seal ? 
241	NA	 Hämar saksa stiilis kohvik – aga siis ma ei teadnud , et see on saksa stiil . 
241	NA	 Mu õde läks sinna elama , kui oli Räpina tehnikumist jalga lasknud , tegi vist midagi teatri juures , üüris tuba mingilt tigedalt räpaselt vanamehelt . 
241	NA	 Sõitsin talle rongiga külla . 
241	NA	 Rong oli tollal rahvast täis , nagu oleks Viljandi ei tea mis suur linn . 
241	NA	 Kõik need kohad on nüüd palju väiksemaks jäänud ja ennast häbenema hakanud , siis nad ei osanud veel ennast häbeneda . 
241	NA	 Jalutasime lossimägedes ja sõime kohvikus saia , mind valdas korraga kohutav igavus ja kohutav ärevus , nagu sellel ajal peaaegu alati . 
241	NA	 Kuhugi sõita ja kuskilt ära sõita leevendas seda seisundit hetkeliselt ; rongis ja bussis , Eesti teedel , andsid igavus ja ärevus järele , aga ootasid alati ees seal , kuhu rong või buss viis . 
241	NA	 Viljandi antikvariaadis , kohvikus , lossimägedes ja teatris sai veel Tartustki käidud . 
241	NA	 Tagasi sai öise Saaremaa bussiga , seda pidi bussijaamas mitu tundi ootama . 
241	NA	 Teatrietendustest ei mäleta ma küll mitte midagi . 
241	NA	 Eestis oli tollal minu jaoks kolm linna : Tallinn , Tartu ja Viljandi . 
241	NA	 Ühes olles võis kujutleda , kuidas oleks teistes . 
241	NA	 Oli , kuhu igatseda või kuhu sõita , nii oli see maa päris suur , mitme suure linnaga , kus igasugu asju võis ette tulla . 
241	NA	 Kohal olles olid kõik need linnad päris väikesed . 
241	NA	 Pariis on ka päris väike linn , mitte eriti suurem Viljandist , igal juhul mitte eriti suurem Tartust . 
241	NA	 Ainult kujutlus ja see neetud igatsus olla kuskil mujal teeb linnad suureks . 
241	NA	 Kohal olles muudan ma nad kõik täpselt enda suuruseks . 
241	NA	 Suur Võimalus on alati mujal , mitte sellel Emajõe või Seine'i kaldapealsel , kus ma parasjagu kõnnin . 
241	NA	 Sinna paistab ainult tema peegeldus , mingi kuma sügistaevas , lõhe pilvedes , tükk kahvatut jõevett , mis mulle temast jutustab : kuskil ta peab ju olema , see suurus , vabadus . 
242	NA	 Ma ei tea , et mul Viljandimaaga mingit seost oleks . 
242	NA	 Tartus olles ma küll vahel unistasin elust Viljandis , ikka vist nende vanade punaste tellismüüride pärast , müstiliselt hõõguva kevadekuma pärast neil müüridel , läbi raagus viinapuuväätide , varblaste kisa . 
242	NA	 Aga huvitaval kombel on mõlemad õemehed Viljandimaalt pärit . 
243	NA	 Ka mina tahan kuskilt pärit olla . 
243	NA	 Ma pean selle teada saama , kust . 
243	NA	 Isa kodukohas on see lage plats kolhoosikuivati kõrval , nõgesed , millest ma juba rääkisin . 
243	NA	 Seal ma olen nüüd vähemalt käinud . 
243	NA	 Isegi isaga koos . 
243	NA	 Isa tahtis käia neid tagastatavaid metsi vaatamas , et mis seal on . 
243	NA	 Ta kipub sinna nüüd üldse alatihti , mingeid metsahindamisi ettekäändeks tuues . 
243	NA	 Ja nad tahavad selle kõik maha müüa . 
243	NA	 Vantsisime seal soises metsas jõeni ja tagasi . 
243	NA	 See on kraaviks süvendatud oja , selge allikase veega , vesikatku täis . 
243	NA	 Vanasti olid seal sooheinamaad , pärast jõe süvendamist on sinna mingi mets kasvanud , aga mitte just suurem asi , rabamets . 
243	NA	 Vana suur mets kõrgemal kohal võeti kolhoosi ajal maha . 
243	NA	 Kuna nad seal ei elanud , võeti maha just nende mets , teiste metsad ümberringi jäeti kasvama . 
243	NA	 Seal on nüüd päris ilus noorendik , noored kased ja lepad , nende all palju väikesi kuuski . 
243	NA	 Kaski ja leppi peaks välja raiuma , kui tahta , et kuused kasvavad , räägib isa . 
243	NA	 On hilissügis , aga kuiv ilm . 
243	NA	 Pärast käime ka seal majakohas ja põllul , isa otsib suurt kivi , mis oli ühes põllunurgas , aga ei leia seda . 
243	NA	 Karjakoplis on küll mõned kivid , aga need polevat need , seda kivi mäletavat ta täpselt . 
243	NA	 Uduvihma hakkab sadama , lähme autosse , ema on meile termosega teed ja igavese hulga võileibu kaasa pannud , õunu . 
243	NA	 Auto seisab kumeruse otsas karjakopli servas . 
243	NA	 Isa on seal kunagi kündnud ja külvanud , aga ma ei tea , mida ta praegu mäletab või millele ta mõtleb . 
243	NA	 Ega me ju vanades kohtades tingimata meenuta , mis seal oli . 
243	NA	 Hoopis muud mõtted võivad pähe tulla , tulevikuplaanid , ka seitsmekümne üheksa aastaselt , vahet pole . 
243	NA	 Uduvihm sajab auto akendele ja voolab niredena alla , teeaur teeb seest klaasid uduseks , kumerat lagedat põldu pole enam eriti näha . 
243	NA	 Isa räägib midagi , ta on nii õnnelik ja elevil , nagu ma teda pole õieti näinudki . 
243	NA	 Tagasiteel jääb ta tukkuma . 
244	NA	 Ema kodukohas olen ma kunagi üsna väiksena käinud , seal elas siis tema vend . 
244	NA	 Nüüd on kõik ta õed ja vennad surnud ( neid oli kokku seitse , aga kaks surid lapsena , üks neiuna ) , kõige vanem , Elli , suri läinud talvel , kui ma Pariisis olin . 
244	NA	 Laine , kes käis Siberis , oli halvatud , ta elas ka seal lähedal , Soonurmes . 
244	NA	 Tema matustel ma käisin , need olid esimesed matused mu elus . 
244	NA	 Ma olin midagi kümne aasta ringis . 
244	NA	 Nutsin seal koledal kombel , keegi vist ei nutnud nii palju , see oli lausa kohatu . 
244	NA	 Mitte et mul tädi Lainest nii kahju oleks olnud , ma vaevalt tundsingi teda . 
244	NA	 Võib-olla nutsin oma surma pärast või kõikide teiste surma pärast , kes elasid – vanaema , ema , isa . 
244	NA	 Kui vanaema tegelikult suri , siis ma enam ei nutnud , olin selle võime juba kaotanud . 
245	NA	 Seal ema kodukohas on ammugi juba ainult suur auk , põlevkivikarjäär . 
245	NA	 Nii et pole kohtagi , kuhu võiks minna . 
245	NA	 Ainult hauad Lüganuse surnuaial , kus ema ikka igal suvel tahab ära käia . 
245	NA	 Ta ei arva , et meie seal pärast tema surma enam käima peaksime . 
245	NA	 Mäletan , kui räägiti , et Aadule , ema vennale , makstakse majad ja marjapõõsad välja , aga see raha pole kuigi suur . 
245	NA	 Nüüd olevat kaevandus maha jäetud ja seal olevat vesi , suur järv . 
245	NA	 See on isegi kaardile kantud . 
245	NA	 Nii et mu ema on pärit külast , mis kadus järve , nagu muinasjutus . 
245	NA	 Tema ema oli Ida , isa Joosep . 
245	NA	 Joosep oli väikest viisi tisler ka , nende talu oli vaene . 
245	NA	 Peale selle laulis Joosep pulmades pikki lugulaule . 
245	NA	 Ema , siis väike tõsise näo ja valge peaga tüdruk ( fotolt ) , häbenes seda ja pani ennast peldikusse kinni selleks ajaks , kui isa laulis . 
245	NA	 Joosepil oli mingi astmasarnane tõbi , ta suri ära , kui ema oli vist 12-aastane . 
245	NA	 Ida oli usklik , pildil on ta musta pearäti ja range näoga . 
245	NA	 Keegi ema onu oli olnud raudteelane ja elanud väikeses raudteevahimajakeses . 
245	NA	 Neil polnud lapsi ja nad kutsunud Vaiket , mu ema , ikka enda juuxrde . 
245	NA	 Ema olevat mõelnud , et ta lähebki sinna elama , see olevat huvitav tundunud . 
245	NA	 Mulle on ka raudteevahimajakesed alati meeldinud , ma olen neid ikka igatsusega vaadanud . 
245	NA	 Nad tunduvad nii hubased . 
245	NA	 Rongid muudkui sõidavad mööda , neil on mõni õunapuu ja pikk kartulimaa piki raudteeäärt . 
245	NA	 Nüüd on need raudteevahimajad enamuses tühjaks jäänud ja maha lõhutud . 
245	NA	 Teine onu või mingi sugulane elanud tal kuskil metsa sees üksikus talus ja need olevat teda ka enda juures pidanud . 
245	NA	 Seal olevat ta istunud väikese köögiakna all ja vaadanud metsaserva . 
245	NA	 Ühel kuusel oli olnud selline oks , mis paistis nagu lind . 
245	NA	 See olnud tema kägu . 
245	NA	 Lõpuks olevat ta ikka koju ema juurde jäänud . 
245	NA	 Sõja ajal käis ta Tallinnas koolis ja elas Elli , selle kõige vanema õe juures , kes oli kas majateenija või kuskil vabrikus . 
245	NA	 Pärast sõda tõid nad oma ema Ida ka linna enda juurde . 
245	NA	 Kui ema laulukooriga Vilniuses oli , läks Ida Hiiul tänavale , mõtles minna leiba ostma , ta ei näinud autot ja sai surma . 
245	NA	 Ma arvan , et ema tundis ennast süüdlasena . 
245	NA	 See on enam-vähem kõik , mis ma Idast ja Joosepist tean . 
245	NA	 Aga keegi sugulane olevat uurinud nende sugupuud ja jõudnud isegi 18. sajandisse või veel kaugemale . 
245	NA	 Seda uurimust pole ma kunagi näinud , aga sellest olevat välja tulnud , et nende perekonnanimi , Pungas , oli olemas juba enne perekonnanimede panemist ja seega pärinevat nad vabadest talupoegadest , rannarootslastest . 
245	NA	 Aga see kõik on natuke kahtlane ja vajab täpsustamist . 
245	NA	 Võib ju olla , et seda ma otsisingi sealt Hiiumaalt , Reigist ja Rootsikülast . 
245	NA	 Hiiumaal ma tundsin ennast kohe esimene kord kodus olevat . 
245	NA	 Ja emale meeldis seal ka , palju rohkem kui isale . 
245	NA	 Ta igatseb vist sinna ikka tagasi , sest ma kolisin nad seal ära ja müüsin maja maha . 
245	NA	 Ema ja isa ei soetanud meile kunagi maakodu , kuigi see oli sellel ajal kombeks ja kuigi see oleks võimalik olnud ; maaparanduse süsteemis , kus nad töötasid , pidid saadaolevad talumajad ju üsna hästi teada olema . 
245	NA	 Hoopis mina unistasin talumajast ja elust maal , mida ma kunagi näinud ei olnud , ja läksingi maale elama , talumajja , aga see polnud sugugi nii lihtne . 
245	NA	 Ema ja isa said seal tegelikult palju paremini hakkama . 
245	NA	 Lõpuks nad elasidki seal minu asemel ja mul polnud ikka oma kohta , pole tänini , kuigi mul on ju alati olnud , kus elada . 
245	NA	 Paljud minuealised on talumaja ostnud või isegi maale elama läinud . 
245	NA	 Ma arvan , me kõik püüdsime täita seda tühjust , seda puuduvat päritolu , mis vanemad meile pärandasid , minna tagasi sinna , kust nad olid tulnud , kuigi seda kohta polnud enam olemas , sest seda aega pole enam . 
245	NA	 Tagasi minna ei saa . 
245	NA	 Eks ma lähe siis edasi , selg ees . 
245	NA	 Ma vaatan seal taga seda talu , mille ma maha müüsin ja millest nüüd on saanud mu kaotatud paradiis . 
245	NA	 Ma ei saa ikkagi aru , kuidas ma sinna enam minna ei saa , see tundub täitsa võimatu . 
245	NA	 Kas isal oli samasugune tunne 1950. aastal ? 
245	NA	 Või oli rõõm , et ta üldse elus oli ja mitte Siberis , sellest suurem , rõõm , et ta oli pääsenud ? 
246	NA	 Ma lähen , selg ees , aga ma tahan veel kaugemale taha näha , kui ulatub mu enda elu : ma olen kindel , et kõik see algab hoopis kaugemalt ja praegu on mul käes ainult ühe pooleksrebitud raamatu viimased lehed . 
246	NA	 Midagi ma saan sealt aru , aga mul on tingimata vaja algus üles leida . 
246	NA	 Muidu ma jäängi keskelt alustama , jätkama pimesi jutustust , millest ma aru ei saa . 
247	NA	 Kultuur on see , et surnud räägivad elavate häälega . 
247	NA	 Surnutel on nii palju ütlemata jäänud . 
247	NA	 Aga neil endal pole enam häält . 
247	NA	 Et nad rahu saaksid , pean ma selle kõik kirja panema . 
247	NA	 Mis kõik , sellest pole mul aimugi . 
247	NA	 Aga siis ma saan ehk jälle ennast õigetpidi keerata ja alustada oma lugu . 
248	 15. 11. 01 	 15. 11. 01 
249	NA	" Kui atlas "" Eesti teed "" selle koha pealt lahti teha , kus ühel leheküljel on Viljandi , kõrvalleheküljel Tartu , siis hämmastab selle pildi sümmeetria . "
249	NA	 See on nagu mingi organismi läbilõige , keskel Võrtsjärv , kummalgi pool umbes sama kaugel kaks organit , peaaegu ühesuured , mõlemast hargnemas ühepalju punaseid veresooni igasse külge ja eriti üksteise poole , ümber Võrtsjärve haarates . 
249	NA	 Need on asfaltteed . 
249	NA	 Kollased on kruusateed . 
249	NA	 Teede muster on maastiku tõlge inimkeelde . 
249	NA	 Osalt ta järgib loodust , reljeefi , see tähendab kuivemaid-kõrgemaid kohti , osalt käib looduse loogikast risti-põiki läbi ja üle . 
249	NA	 Järv on vaieldamatu takistus , läbi suurte soode ei käi ühtegi teed . 
249	NA	 Kui seda teede mustrit vaadata , tekib aukartus inimtsivilisatsiooni ees : kui palju ikka on vaeva nähtud ühe maa kodustamiseks , sõidetavaks , kättesaadavaks muutmiseks . 
249	NA	 Ja just siis , kui teede tihedus ja headus on saavutanud enneolematu taseme , jäetakse see maa maha . 
249	NA	 Enam ei huvita see kedagi . 
249	NA	 Kobilu , Koopsi , Majala , Poole , Lembevere , Kaimi , Vihavu , Võllinge , Rämsi on varsti veel ainult imelikud ajaloolised kohanimed . 
249	NA	 Neist ei tule enam kedagi välja , välja metsa tagant ja soo tagant , Tartu ülikooli välja . 
249	NA	 Teed ekslevad läbi tühja maa , keegi ei saa enam aru , miks nad käivad just siit ja sinna . 
250	NA	 Aga kaardi pealt vaadates on Viljandi tõesti suur ja tähtis koht , peaaegu sama suur ja tähtis kui Tartu . 
250	NA	 Punased sooned lähevad temast : üks itta Puhja ja Tartu peale ( seda mööda sai Viljandi teatrisse sõidetud ) , kagusse Mustla ja Pikasilla peale , lõunasse Karksi-Nuia ja Valga peale , läände Kõpu ja Pärnu peale , vahepeal loodesse üks väike punane sooneke , mis ei vii eriti kaugele , ainult Kobruvereni , sest sealpool on suured Kõpu–Vändra metsad ja sood , siis põhja Tallinna peale ( võimalik valida kas Rapla kaudu või Tartu maantee kaudu ) , lõpuks kirdesse Kolga-Jaani ja Põltsamaa peale . 
251	NA	 Välja arvatud Pärnu , Tallinn ja Tartu , tunduvad kõik need kohad anakronistlikud , ajast ja arust . 
251	NA	 Miks on olemas Mustla ? 
251	NA	 Karksi-Nuia ? 
251	NA	 Mis seal tehakse , mis elu elatakse ? 
251	NA	 Ajalehed pühendavad neile kohtadele vahel oma provintsireportaaže . 
251	NA	 Ülbe ja loll ajakirjanik , umbes 25 aastat vana , satub sinna muidugi esimest korda ja vaatab kõike kui kuriositeeti , mingit arhailist huviväärsust oma kosmopoliitse tallinlasepilguga . 
251	NA	 Kujutage ette , seal elavad ka inimesed . 
251	NA	 Praktiliselt samasugused kui meie . 
251	NA	 Ainult natuke metsikumad , lihtsameelsemad . 
251	NA	 Ainsa restoran-kohviku pruunidesse kardinatesse on settinud nii võluvalt ( kuigi natuke jubedalt ka ) 70ndad-80ndad aastad . 
251	NA	 Vene ajal oli neil kohtadel veel tähtsust , kui mitte mujal , siis toitlusprogrammis . 
251	NA	 Seal oli EPT või KEK või midagi sellist , need hallid , mahakukkunud krohviga arhitektuuriimed . 
251	NA	 Mõnes neist alevitest on tõelise teatrisaaliga kultuurimaja . 
251	NA	 Mis kultuuri jaoks või mis see kultuur üldse on , ei tea enam keegi . 
251	NA	 Eks Tallinnas ministeeriumis teata . 
251	NA	 Toit selles brežnevlikus restoranis on muidugi sama jube kui interjöör . 
251	NA	" Mitte maatoit , mulgi rasvased praekartulid , vaid mingi segu nõukogude restorani "" praest "" ja jumal teab mis "" Euroopast "" . "
251	NA	 Miski pole värske ega kohalik , nagu oleks maa äkki viljatuks jäänud . 
251	NA	 Õhtuks on korrespondent Tallinnas tagasi , õnnelikult , pääsenult oma tuttavas klubimöllus . 
251	NA	 Alguses ta üritab tuttavatele oma muljeid pajatada , ta on siiski natuke vapustatud , aga siis saab aru , et ta räägib millestki kohatust ja tegelikult ebahuvitavast . 
251	NA	 See kukub välja umbes nagu oma unenäo jutustamine . 
251	NA	 Muusika on ka tegelikult nii vali , et saab ainult karjuda . 
251	NA	 Tegelikult tal on artikkel juba valmis ; toimetus kärbib seda siit ja sealt , et see ilusti reklaami ja suurte fotode vahele ära mahuks ( fotol on kindlasti mingeid värvikaid inimesi , vanaaegselt riides , piimamannerg jalgrattaleistangil ) . 
251	NA	 Homseks on ta kõik selle unustanud , see oligi unenägu . 
251	NA	 Reaalsus on siin . 
251	NA	" Reaalsus on see , mida "" kõik "" tunnevad ja elavad . "
251	NA	 Kui mõnikord mõnel Pariisi lehel tuleb veider mõte Tallinnast reportaaž teha , siis tuleb see välja umbes samasugune . 
251	NA	" Ülbe ja ignorantne prantsuse ajakirjanik "" maandub "" selles kolkas , kõik on seal natuke uskumatu , segu "" mondialiseerunud "" maailmast ja vanaaegsusest , inimesed näevad välja tahumatud ja inetud , aga neis ei puudu teatud südamlikkus jne. "
251	NA	 Oma Pariisis tagasi olles ei saa ta sellest õieti kellelegi rääkida . 
251	NA	 See oli unenägu . 
251	NA	 Fotolt vaatab vastu mõni värvikas kuju , mobiiltelefoniga ärimees oma mersu najale nõjatumas , taustaks Lasnamäe tühermaad või , veel parem , Kopli lobudikud jne. 
252	NA	 Võib-olla saab kuskilt tulles samamoodi näha ka Pariisi , ma ei tea . 
252	NA	 Pariisi müüt on liiga võimas , kõik teavad seda liiga hästi , et selle taga armetust , anakronismi näha . 
252	NA	 Võib-olla kuskilt uskumatust Kagu-Aasia linnast tulles tundub ka Pariis provintslik , aeglane , mõttetu . 
252	NA	 Nagu Karksi-Nuia või Kolga-Jaani . 
252	NA	 Väga võimalik . 
253	NA	 Miks Karksi-Nuia ja Kolga-Jaani on olemas , seda teab veel ehk mõni baltisaksa vanamees oma Müncheni äärelinnamajas või Kölni lähedal vanadekodus . 
253	NA	 Neid on seal veel elus , kõik nad tahavad kangesti eesti keelt rääkida , rääkida kellegagi , kes saab aru nende kaotatud kodumaast . 
253	NA	 Aga keegi ei saa aru . 
253	NA	 Seda maad pole enam olemas . 
253	NA	 Nad teavad seda ise ka , nad on seal käinud ja näinud . 
253	NA	 Mets ja võsa on nende lapsepõlveunenäo kinni katnud . 
253	NA	 Rahvas , kes seda maad nüüd valitseb , ei saa aru , et maa on maa , künkad , põllud , järved , jõed , teed , metsad , mitte ainult nimi . 
253	NA	 Rahvas , kes seal nüüd elab , ei taha sellest maast midagi kuulda . 
253	NA	 See on liiga keeruline , liiga kulukas . 
253	NA	 Nad tahavad ainult unustada , unustada oma väikese armetu mineviku , pimeda ja vaese , talu- või popsikoha , et selle asemele kujutleda midagi suurt ja ebamäärast . 
253	NA	 Või üldse mitte midagi . 
253	NA	 Kes on öelnud , et üldse mingi minevik peab olemas olema ? 
253	NA	 Või mingi maa . 
253	NA	 Kas ilma nendeta ei saaks ? 
254	NA	" Niisiis on kõik , mis "" kuulub minevikku "" , natuke ebamugav , piinlikkust tekitav . "
254	NA	 Isegi Tartu . 
254	NA	 Tartu on eesti kultuuri sünonüüm . 
254	NA	 Kui ma mõtlen eesti kultuuri , siis tuleb mulle kõigepealt silme ette üks pilt . 
254	NA	 See on Anne Maasik Tartu Vanemuise laval , umbes 1981. või 1982. aastal , laulmas laule , mis ta on teinud eesti luuletajate luuletustest . 
254	NA	" Ta on laval üksi , põlvili maas , hall "" takune "" seelik põrandal laiali , mingi võru pikkade juuste ümber , pea on langetatud , nii et juuksed langevad silmile , nägu pole hästi näha , šamaanitrumm või igatahes mingi väike trumm käes , seda ta lööb aeg-ajalt , lisades laulule dramaatilisust . "
254	NA	 Lava on tühi ja hämar , seda kaunistavad mingid kõrred või raod . 
254	NA	 Ilmselt on seal sügis . 
254	NA	 Või talv . 
254	NA	 Anne Maasik skandeerib Underit : Hingede aeg tuli rajus , meri kurjalt õõtsus , lehm ja lammas longu vajus , hobunegi lõõtsus ... ; siis , ikka pooleldi skandeerides , Ennot : Need teed , miks on nad nii kõvad kui keed , mind hoidsid kui pruudiks enesele , ei siiski saand pärale kanda ... 
255	NA	 See oli väga populaarne lavastus . 
255	NA	 Inimesed tundsid seal rahvustunnet . 
255	NA	 Ma käisin seal koos selle õega , kes elas vahepeal Viljandis . 
255	NA	 Sel ajal oli ta Tartu kunstikoolis , ühiselamu oli kuskil täiesti külmal pööningul , kõigil tüdrukutel olid seljas laiad hallid kampsunid ja pikad hallid seelikud , mis ohtrates voltides nende ümber lainetasid , kui nad seal voodi peal või põrandal istusid või põlvitasid , just nagu Anne Maasik . 
255	NA	 Me tõotasime õega teineteisele , et kui Eesti kunagi saab vabaks , siis me hakkame hoopis teisteks inimesteks , virkadeks , töökateks ja edasipüüdlikeks . 
255	NA	 Üldiselt see tundus üsna ebatõenäoline , nii et seda oli kerge tõotada ja väga pühalik tunne oli . 
255	NA	 Ma ei tea , kas Eesti on vabaks saanud . 
255	NA	 Aga Anne Maasiku skandeeriv laul ja tema tämber kumiseb mul siiamaani kõrvus . 
255	NA	 Seda Enno teede luuletust , mida ma väga armastan , ma ei saagi sestpeale teisiti lugeda kui tema rütmis . 
255	NA	 Ja laiade hallide seelikutega tüdrukuid võib Tartus tänapäevani kohata ; nad tulevad kirjandusõhtule , istuvad mauhti põrandale maha , löövad oma seeliku enda ümber laiali ja vaatavad unistava pilguga . 
255	NA	 Tartust on kõik see , mida kutsutakse eesti kultuuriks , mida me sellena tunneme , enfin , mida mina sellena tunnen , alguse saanud ja sinna ta siis loogiliselt lõppeb ka . 
255	NA	 Eesti kultuuris on algus ja lõpp ikka kuidagi dramaatiliselt lähestikku olnud , üksteist peaaegu suudlemas . 
255	NA	 Vaevalt miski saab alata , kui ta juba on läbi . 
255	NA	 Aega pole millekski . 
255	NA	 Suvi on lühike . 
255	NA	 Ükski looming ei jõua suureks kasvada . 
255	NA	 Ei tohi . 
255	NA	 Väikesel rahval on mõned väikesed kirjanikud . 
255	NA	 Mina olen üks neist , ka Tartust alguse saanud , mis parata . 
256	NA	 Tartu on muide Eesti ainuke linn , jõe ja sildadega , nagu käib . 
256	NA	 Linna seal muidugi sama hästi kui pole , aga see on siiski ainus unistamiseks kohane linn Eestis . 
256	NA	 Pariisis tabavad mind alatihti mingid Tartu flashbackid , mitte kunagi Tallinna . 
256	NA	 Mingi lõhn lööb ninna , mingi maitse tuleb keelele , mingi valgus , mingi meeleolu tuleb meelde . 
256	NA	 Ma arvan , et mul on see Pariis õnnestunud muuta umbes Tartu-suuruseks . 
256	NA	 Samamoodi saab siin kõmpida mööda jõekallast , kui õhtu tuleb ja vesi helgib siniselt , tuled pole veel süüdatud . 
256	NA	 Kummarduda üle sillakäsipuu . 
256	NA	 Jõgi lainetab , rahvas voorib mööda . 
257	NA	 Ma ei tea ainult seda , kas mul kunagi enam õnnestub mõelda Tartut Pariisi-suuruseks , nagu kunagi , kui ma seda linnakolakat veel ei tundnud . 
257	NA	 Ja kas seda ongi vaja . 
257	NA	 Minus need kaks linna vastastikku loovad ja tühistavad üksteist . 
257	NA	 Ma tahaksin , et neist lõpuks enam midagi ei jääks , ühtegi unistust . 
257	NA	 Kui ma liftiga alla sõidan ja majast välja lähen , siis ma imestan , nagu igal hommikul , et ma leian ennast keset seda Porte de Champerret' igapäevast saginat ja mitte Tartu talvehommikust . 
257	NA	 Selles on mingi arusaamatus . 
258	NA	 Olen püüdnud ette kujutada , kuidas oleks olla prantslane . 
258	NA	 Siis oleksid minu omad kõik need suured ja vähem suured kirjanikud , kõik need Henrid ja Louis'd ja nende Blois'd ja Versailles'd ja Millet' alandlikud talupojad ja Verduni gaasitatud . 
258	NA	 Või oleks see kuidagi teisiti ? 
258	NA	 Ma arvan , et ma ei peaks neid siis nii väga enda peale võtma . 
258	NA	 Ma teaksin instinktiivselt , et iga asja jaoks on mõni inimene , mitu põhjalikku vanameest , kes uurivad Verlaine'i või Rimbaud'd , nende loomingut ja isiklikke kannatusi . 
258	NA	 Mul ei pruugi ennast sellesse segada . 
258	NA	 Ma võiksin selle kultuuri sisse uuristada endale päris paraja pisikese isikliku uru , ilma et ma peaksin kartma , et kogu see kupatus mulle kaela langeb . 
258	NA	 Neid , kes teda püsti hoiavad , on nii palju ! 
258	NA	 Pole ta tänini langenud , ei lange ka edaspidi . 
258	NA	 Eesti kultuuris , kui sa sellesse kord oled ennast seganud , on selline tunne , et sa pead võtma korraga kõik , et see on nagu perekonnaasi , üks vana talumaja kuskil looduslikult mittekaunis kohas , mille kordategemise pärast õed ja vennad kisklevad . 
258	NA	 Kasu tast suurt ei ole , aga maha müüa ka ei saa . 
258	NA	 Keegi ei ostaks ja pealegi , siis poleks sedagi . 
258	NA	 Ikkagi koht , kuhu minna . 
259	NA	 Aga ma ei usu , et mu maailm oleks suurem , kui ma oleksin prantslane . 
259	NA	 Ma teeksin ta ikka täpselt enda jaoks parajaks . 
259	NA	 Võib-olla oleksin ma siis mingi regioonaalkirjanik , kummarduksin Auvergne'i või Bretagne'i kaardi kohale samamoodi , nagu ma nüüd kummardun Eesti kaardi kohale . 
259	NA	 Ma leiaksin endale ikka paraja maailma . 
259	NA	 Ja vahel see tunduks mulle nii ahistavalt väike , vahel nii koormavalt suur . 
260	NA	 Eile õhtul ei saanud kuidagi und , millegipärast tuli meelde see , kuidas nad otsustasid mere äärde põgeneda ja laevale minna , 44. aasta suvel , kui venelane ida poolt peale tungis . 
260	NA	 Vanaema , isa ja tädi jutustusest on mul tekkinud sellest põgenemiskatsest kindel ettekujutus , juba lapsepõlves . 
260	NA	 Nüüd elustus see stseen mu poolunises teadvuses ja lõi selle ebameeldivalt ärkvele . 
260	NA	 Silmapiiri tagant kostab kahurite kõminat . 
260	NA	 Õuel valitseb segadus . 
260	NA	 Naised jooksevad edasi-tagasi . 
260	NA	 Tingimata on seal palju naisi , veel mingid tädid , vanaema või vanaisa õed . 
260	NA	 Hobune on ette pandud . 
260	NA	 Loomad on hommikul jõe äärde metsakarjamaale aetud . 
260	NA	 Vanavanaema , vanaema ema , jääb loomi ja maja valvama . 
260	NA	 Kes teda , vanaeite , ikka puutub . 
260	NA	 Keegi naine tuleb toast suure pesukorviga , mis on raamatuid täis , need on kodukootud riidesse , tumepruuni , ruudulisse , köidetud raamatud . 
260	NA	 Mis seal täpselt on , pole näha , köidetel pole pealkirju . 
260	NA	 Aga korv on täis ja raske , naine on küürus . 
260	NA	 Ta vinnab korvi vankrile . 
260	NA	 Tema järel jookseb teine , vanem naine ja karjub midagi vihaselt , pearätik on tal kuklale langenud . 
260	NA	 Ta haarab jõulise liigutusega korvi vankrilt , jookseb sellega lauda poole . 
260	NA	 Lauda väravad on pärani lahti . 
260	NA	 Ta kaob korviga sinna , pimedusse , kummutab selle sisu sõnnikuhunnikule ja jookseb tühja korviga toa poole . 
260	NA	 Toas on segadus veel suurem . 
260	NA	 Üks naistest rullib põrandariideid kokku , teine korjab kapist seljariideid . 
260	NA	 Need on tumedast kodukootud villasest riidest kirikukleidid ja -ülikonnad . 
260	NA	 Neist saab tema käe peale suur tume hunnik , varrukad , seelikuservad ja püksisääred ripuvad abitult alla . 
260	NA	 Ta viskab selle virna voodi peale ja istub ise sinna kõrvale . 
260	NA	 See naine , kes pesukorvi raamatutest tühjaks tegi , on puhveti kallal . 
260	NA	 Ta üritab viinapitse ja praetaldrikuid pakkida valgete kodukootud laualinade vahele , nii et nõud katki ei läheks . 
260	NA	 Ta on käinud kodumajanduskoolis ja teab , kuidas lauda kaetakse , kuhupoole pannakse nuga , kuhupoole kahvel , kuidas kartulisalatit ja marjatarretist valmistada . 
260	NA	 Väljas on sama muretu suvepäev kui kolm aastat tagasi . 
260	NA	 Pääsukesed vidistavad ja vuhisevad samamoodi lahtise akna tagant läbi , valge pitskardin lehvib . 
260	NA	 Vanaema , see tähendab ema , keskealine tugeva kondiga naine , mustad juuksed musta rätiku all ( lein ) vastu peanahka vajutatud , tuleb piimaköögist suure piimanõuga . 
260	NA	 Täna jäi meiereis käimata , muist piima valas ta lauda taha maha . 
260	NA	 Ta mõtleb oma lehmadele : kas ta näeb neid veel ? 
260	NA	 Eriti kahju on tal sellest suure udaraga friisi tõugu Kirjakust . 
260	NA	 Mis Juhan selle põgenemise peale oleks öelnud , mis üldse oleks , kui Juhan kodus oleks ? 
260	NA	 Juhan on sõjas olnud , ta teaks , mis teha . 
260	NA	 Tema , Marta , pole kunagi mere ääres käinud , laevaga sõitnud . 
260	NA	 Aga vähemalt ta tegutseb . 
260	NA	 Tookord , kolm aastat tagasi , kui sõdurid tulid , oli ta hirmust halvatud , nüüd on ta korraga peremees ja perenaine , nad hakkavad minema . 
260	NA	 Kumbagi poega pole kodus , mõlemad on Tallinnas . 
260	NA	 Uksed pannakse kinni , vanem tütar istub vankrile pesupambu osta , ema Marta võtab ohjad ja nõõtab . 
260	NA	 Väravas vaatab ta tagasi . 
260	NA	 Elupuud on alles päris väikesed , aga tammed on juba kasvanud , õu paistab tühi ja vaikne . 
260	NA	 Nad keeravad maantee peale , Koeru poole . 
260	NA	 On keskhommik , juba on palav , hobune vehib parmusid , kahurikõmin on vait jäänud . 
260	NA	 Tee peal on teisigi hobuseid ja vankreid , kõik lähevad ühele poole , nagu oleks Koerus laat . 
260	NA	 Nad sõidavad kirikust , surnuaiast , kõrtsist ja Tarvitajateühisuse poest mööda . 
260	NA	 Pood on kinni , alevirahvast pole kuskil näha . 
260	NA	 Paide all kuulevad nad tagantpoolt mootorimürinat , keegi karjub : tulevad ! metsa ! keerake metsa ! 
260	NA	 Nad ajavad hobuse põllule , läbi kellegi vilja , mets on seal taga . 
260	NA	 Metsaservast nad näevad , kuidas paar Saksa mootorratast suure kiirusega mööda sõidavad . 
260	NA	 Siis on vaikus . 
260	NA	 Siis kostab laskmist , aga mitte sealtpoolt , kust nad tulid , vaid eestpoolt , Paide tagant . 
260	NA	 Keegi ütleb , et rinne on mööda läinud . 
260	NA	 Vähemalt nii vanaema ütles : rinne läks Paide all meist mööda . 
260	NA	 Rinne , rinne , see tundus mulle imelik sõna . 
260	NA	 Ahjaa , Artur Rinne , kui ta laulis , siis lasi vanaema alati raadio kõvemaks keerata . 
260	NA	 Mõnikord ta laulis ise , ta pidas viisi küll , natuke kileda vanainimesehäälega : Ei me ette tea , mis elu meil tuua võib , aga see , mis peab , tuleb kindlalt kõik . 
260	NA	" Laulu nimi oli "" Ei me ette tea "" . "
260	NA	 See oli vanaema lemmiklaul . 
260	NA	 Perekonna suurtel olengutel , kui laual olid tema päästetud viinapitsid ja morsiklaasid , tema juhatusel valmistatud sült , kartulisalat , rosolje ja kompott vahukoorega , laua ümber kõik tema neli last ja nende lapsed ja veel mõned tädid ja onud , kelle täpset sugulusastet ma ei tea siiamaani , kõigil juba palged õhetamas paarist viinapitsist ja tugevast toidust , siis lauldi seda ka : ei me ette tea . 
260	NA	 Vanaema oli sõiduvees , ta istus seal , laua otsas , taldrik ees , korraga matroon ja patroon . 
260	NA	 Ma muide ei mõelnud kunagi , et tal võiks mingi sugu olla . 
260	NA	 Ta oli vanaema , suur nina ja suured käed , kaelasooned ja ohkamine : oh jumal-jumal küll ! 
260	NA	 Mu lapsepõlve sootu ülempreester . 
260	NA	 Pruuni puupeaga roostevaba nuga tema käes , lõikamas püha toitu . 
260	NA	 See oli vanaema nuga , see pidi tal ka igal söögiajal käepärast olema , ainult pidulauda ta seda ei võtnud . 
260	NA	 Neil vanadel maanaistel on vist alati mingi oma nuga , ununenud mälestus sellest ajast , kui nad seda veel tupes vöö peal kandsid . 
260	NA	 Selle kulunud , mustunud puupeaga noa ( tera hoidsid kaks vaskset neeti , terale oli pressitud vene tähtedega nerž , neržavaja ) oleks võinud talle hauda kaasa panna , aga küllap see oli selleks ajaks juba kadunud . 
260	NA	 Selle eest pandi talle hauda kaasa , vastavalt tema soovile tütre sõnul , tema külma hingetu keha peale ta sinine vatitekk . 
260	NA	 Et hauas soe oleks . 
260	NA	 Üksi , nagu ta viimased viiskümmend kaheksa aastat oma elust maganud oli . 
260	NA	 Haua peal kivil on küll Juhani nimi ka . 
260	NA	 See kivi on ainus , millel ma oma perekonnanime olen näinud . 
260	NA	 Seda oli huvitav vaadata . 
260	NA	 Ma ei tea , mis tunne on oma nime kanda neil , kes seda arvutute vanade hauakivide pealt lugeda võivad . 
261	 16. 11. 01 	 16. 11. 01 
262	NA	 Tuvi tiibade lagin hoovis , kiirabi- või politseiauto kolmenoodiline melanhoolne tuututamine all kiirteel , kasvav , siis vaibuv , linna kohin , ei kasvav ega vaibuv , vee kohin torudes , kuskil all korteris võetakse dušši , liftiuste kolksumine . 
262	NA	 Kõik , mis liigub , teeb müra . 
262	NA	 Ainult valgus liigub mööda valget seina hääletult allapoole , tema ees vari , kunagi õue põhja jõudmata sel aastaajal , enne hakkavad nad tagasi üles liikuma . 
262	NA	 Ometi on valguse liikumine kõigist liikumistest kõige tähtsam ja võimsam , sellest saavad teised alguse . 
262	NA	 Naftagi pole muud kui aastamiljonite eest ladestunud päevavalgus , mida linn nüüd kulutab . 
262	NA	 Säravad lennukid tõusevad hommikupäikesesse . 
262	NA	 Radiaatorid on soojad , tuba on soe , väljas on üpris külm , ühekordsed aknad lausa õhkavad külma . 
262	NA	 Väljapoole õhkavad nad siis sooja . 
262	NA	 Ainult elektri osas , mille jõul see arvuti töötab ja mille toel ma niisiis kirjutan , pole ma kindel . 
262	NA	 Prantsusmaal on see peamiselt tuumaenergia . 
262	NA	 Tuumaenergia pole sündinud eilsest ja muistsest päikesevalgusest , ta on sama loomust , mis päike ise . 
262	NA	 Kiirgav mateeria . 
263	NA	 Inimelu , nagu öeldakse , pole muud kui võitlus oma kohakese eest päikese all . 
263	NA	 Oma kohakese eest valguses , sümboolses ja tõelises . 
263	NA	 Tõusta võimu ja kuulsuse valgusesse tähendab rohkem osa saada ka valguseandidest , võida voli pärast põletada naftat , gaasi , tuumakütust , toitu ja jooki , maa andisid , toodud ükskõik kui kaugelt . 
263	NA	 Poodi on müügile tulnud värsked Korsika mandariinid , rohelised lehed veel küljes . 
263	NA	 Nad on karged ja pringid nagu need külmad novembripäevad , nende veerandikud lõhkevad meeldivalt vastu suulage . 
263	NA	" Nad meenutavad mulle mandariine , mida Hemingway sööb talvel Pariisis , raamatus "" Pidu sinus eneses "" . "
263	NA	 Ta on osanud selle mandariinisöömise sümboolseks kirjutada , justkui oleksid need talvised mandariinid olnud teadmisepuu viljad , millest ta oma kirjutamisoskust ammutas . 
263	NA	 Minagi võin neid endale lubada , sest elan praegu siin ühiskonnas , kus need pole luksus , lähedal impeeriumi gravitatsioonikeskusele . 
263	NA	 Kui ma elaksin Ameerikas , selles gravitatsioonituumas endas , võiksin ma tõenäoliselt endale veel rohkem hüvede kulutamist lubada , keskmiselt , kuigi võiksin olla ka väga vaene . 
263	NA	 Hemingway ei saanud õnnelikuks sellest hoolimata , et ta sõi talvel Pariisis külmi kargeid mandariine ja õppis kaasakiskuvalt kirjutama . 
263	NA	 Kirjutamine on ikka käesirutamine teadmisepuu vilja järele ja ikka saad sa vastu näppe . 
263	NA	 Kui sul läheb hästi , on sinu omad kõik maa annid , kõik valgusesaadused , muistne nafta ja tänavused Korsika mandariinid , aga teada ei saa sa ikka . 
263	NA	 Kirjutamine , nii kurb kui see ka pole , on vaid oma liigikaaslaste sõnade võrku püüdmine , neilt ilusa jutuga raha väljameelitamine . 
263	NA	 Ole sa Martin Amis või Jacques Derrida . 
263	NA	 Ja kui sa oled juba raha saanud , kui sa oled endale oma kohakese päikese all välja rääkinud , mis sa siis veel tahad ? 
263	NA	 Eilses Le Monde des livres'is kirjutati ühest noorte briti autorite manifestist ja kogumikust . 
263	NA	 Nad vastandavad ennast vanadele dinosaurustele , nagu Amis ja Rushdie . 
263	NA	 Nende meetod on teistsugune : jutustus , lihtne ja selge , lineaarne , ammutatud tänapäevast ja oma ümbrusest . 
263	NA	" Keegi neist oli töötanud telemüügifirmas ja kirjutas jutu , milles ta oma sõnade järgi "" näitab telefonimüügis töötavate inimeste inimlikkust ( humanity ) "" . "
263	NA	 Jõudu neile . 
263	NA	 Nemadki võitlevad oma kohakese eest päikese all , nagu eesti noored autorid , kes organiseeruvad gruppidesse ja kirjutavad manifeste eesmärgiga tõrjuda kõrvale minusugused dinosaurused . 
263	NA	 Nende meetodiks on rääkida ainult endast ja oma sõpradest , nagu kirjandus algaks nendega , isegi kui nad midagi eriti veel kirjutanud pole . 
263	NA	 Tegelikult on nad teinud õiged järeldused : eesti kirjanduselus on tähtis võita endale väike stabiilne kohake , siis pole karta , et sind kunagi enam päris sügavasse pimedusse tõugatakse . 
263	NA	 Looming pole lõppude lõpuks eriti oluline , peamine on teha endale nimi . 
263	NA	 Teatud mõttes on nad süsteemi ära tabanud , aga ma kardan , et see on ennast õgiv süsteem , eesti kultuur ei saa lõputult püsida ainult kinnitusel , et eesti kultuuri on vaja . 
263	NA	 Kultuuridki võitlevad oma kohakese eest päikese all , see tähendab , oma kohakese eest inimeste vajaduses . 
263	NA	 Keegi ei ela ilma kultuurita ja inimesed enamasti ei teadvusta endale kuigi selgelt seda kultuuri , milles ja millest nad elavad . 
263	NA	 See võib olla mis tahes , see imaginaarne maailm , see elu ümberjutustus , mis annab elule seletuse ja mõtte . 
263	NA	 Enamiku eesti inimeste jaoks on see jutustus ammugi rohkem Ameerika seriaalides kui mingis Tammsaares või Kaplinskis . 
263	NA	 Ja kelle jaoks pole seriaalides , nende jaoks on võib-olla Amises või Ellises või isegi Derridas . 
263	NA	 Akulturatsiooni ulatusest ei anta endale veel üldse aru . 
263	NA	 Seda enam , et kõik ju peavad eesti keelt ja kultuuri kole tähtsaks , kui neilt küsitakse . 
263	NA	 Ja ta ongi tähtis , ilma selleta muutuks elu seal pimedas ja kurvas , siiski pimedas ja kurvas maanurgas talumatuks . 
263	NA	 Elujutustuse ja elu vahel peab siiski säilima mingi seos . 
263	NA	 Aga võib ka olla , et see on palju tahetud . 
263	NA	 Lõppude lõpuks võib ju õnnelikult elada ka usus , et su ema on Madonna ja isa Tom Cruise . 
263	NA	" Akulturatsiooni näide kirjanduses : Hirami "" Mõru maik "" . "
263	NA	 Tegevus toimub eikellegagi eikuskil , raamatutegelastega raamatus , seriaalitegelastega seriaalis . 
263	NA	 Elu ongi lakanud olemast . 
263	NA	 Akultureeritud kultuur ei toida enam kedagi . 
263	NA	 Maa jäetakse maha ja võib-olla see ongi inimkonna tulevik , ma ei tea . 
263	NA	 Ma tean seda , et mina selles tulevikus elada ei oska . 
264	NA	" Mu kalendris , tumeda novembripildi all , on tänasele kuupäevale tehtud väike Eesti lipp ja kirjutatud "" taassünni päev "" . "
264	NA	 See vist meenutab aastat 1990. 
264	NA	 Iseseisvuse kõige suurem paradoks on see , et need kümme aastat on olnud kõige võimsam akulturatsiooni , omakultuurist vabanemise periood , vähemalt viimase sajandi jooksul . 
264	NA	 Eesti kultuur ununeb tohutu kiirusega . 
264	NA	 Näib , Eesti sai iseseisvaks , et ise endaga lõpparve teha . 
264	NA	 Võib-olla on see kõigi rahvaste saatus ja praegu ei ole kellelgi pakilisemat tegevust kui see : eneselikvideerimine . 
264	NA	 Mõned veel võitlevad oma iseseisvuse eest , et ka saaks asja kallale asuda . 
264	NA	 Et saaks võtta oma maa ja see Jumalale tagasi anda . 
264	NA	 Näe , siin ta on , mis Sa meile andsid . 
264	NA	 Me proovisime küll , aga me ei saanud õnnelikuks . 
264	NA	 Las nüüd katsuvad teised ja teisiti . 
264	NA	 Meie tahame ainult unustada . 
264	NA	 Aga Jumal ütleb : oot-oot . 
264	NA	 Enne kui te saate unustada , peate te kõik meelde tuletama . 
264	NA	 Kõik . 
264	NA	 Algusest peale . 
264	NA	 Vähemalt seitsmendamast põlvest saadik . 
264	NA	 Enne te mul vabaks ei saa . 
264	NA	 Nii et hakake aga pihta . 
265	NA	 Ma olen peale tunde jäetud koolipoiss . 
265	NA	 Tund eesti kultuur on küll otsas , teised lapsed on koju läinud telekat vaatama ja arvutimänge mängima , aga kuna mina oma tükke korralikult üles ei öelnud , siis pean ma nüüd istuma siin ja kõike kordama . 
265	NA	 Aga mina kõlgutan laua all jalgu ja vahin aknast välja . 
265	NA	 Väljas on veel üks hiilgav novembripäev saavutamas oma hiilguse tippu . 
265	NA	 Siis hakkab ta kiiresti kahanema . 
265	NA	 Eile tegin õhtupoolikul pika tiiru mööda kaldapealseid , kahju oli seda päikesepaistet niisama ära lasta . 
265	NA	 Vastu kaldapealse müüri ta veel soojendas . 
265	NA	 Helekollaseid paplilehti lipendas vastu tumesinist taevast , jõepolitsei paat kihutas mööda jõge , pani vee lainetama . 
265	NA	 Mis see elu muud on kui üürike võimalus ennast päikese käes soojendada . 
265	NA	 Juba ta hakkas vastaskalda katuste taha kaduma . 
265	NA	 Seal , kus vastaskalda majad olid rohkem jõe ääres ja kõrgemad , oli päike juba läinud . 
265	NA	 Käänaku taga tuli ta uuesti välja . 
265	NA	 Aleksander III silla kuldsed inglid särasid ja läikisid veel . 
265	NA	 Loojang tuli nii ruttu . 
265	NA	 Nagu selles Baudelaire'i luuletuses , kus ta soovitab loojuvale päikesele järele joosta , et veel ta kiiri püüda . 
265	NA	 Courons vite ! 
265	NA	 Jookseme ruttu ! hüüatab ta . 
265	NA	 Aga kuigi päevad ja ööd võivad tunduda nii aeglased , liigub maakera ometi sellise kiirusega , et jooksmine ei aita midagi . 
265	NA	 Päike kaob silmapiiri taha ikka sama ruttu . 
265	NA	 Öö tuleb . 
265	NA	 Concordiga saab ööst ja päevast ette lennata . 
265	NA	 Aga ainult korraks , siis ta peab maha laskuma , sest kütus lõpeb otsa . 
265	NA	 Ja päike saab meist ikka ette . 
266	NA	 Võib-olla on kogu meie kultuur vaid selline loojuva päikese järele jooksmine . 
266	NA	 Me usume , et saame hoida tema kiiri pihus nagu ohje , peatada päeva nagu Joosua . 
266	NA	 Ta kinni püüda , nagu soovitasid virgad ladinlased . 
266	NA	 Hiinas oleks carpe diem vist võimatu , kuigi nad on veel virgemad . 
266	NA	 Aga nad teavad , et päev ei jää pihku . 
267	NA	 Lennukite kiirgav ballett linna kohal , kui all on päike juba kadunud . 
267	NA	 Nende lühikesed heledad kriipsud nii- ja naapidi . 
267	NA	 Maailmas elamine on ikkagi väga kurb . 
267	NA	 Ma aina ootan , et keegi tuleks mind elamisest lohutama . 
267	NA	 Aga pole kedagi . 
267	NA	 Ainult pimedus tuleb . 
268	 17. 11. 01 	 17. 11. 01 
269	NA	 Imelik on seda arvutit sisse lülitada . 
269	NA	 See on nii suur masin , suriseb ja sahiseb . 
269	NA	 Ja ma teen sellega nii väikest asja , nagu see kirjutamine . 
269	NA	 Ma kasutan tema võimsusest võib-olla 0,1 % , võib-olla veel vähem , ma ei tea . 
269	NA	 Kirjutamine on nii marginaalne tegevus , et selle jaoks eraldi masinaid muidugi ei tehta . 
269	NA	 Kompuuter on rohkem kommunikaator . 
269	NA	 Ja meelelahutaja . 
269	NA	 Ja ma ei oska enam käsitsi kirjutada , pastaka ja paberiga mul ei tuleks sedagi välja , mis siin tuleb . 
269	NA	 Ma ei tea , miks . 
269	NA	 Kas selle pärast , et ajas ei saa tagasi minna , et nüüd kirjutatakse arvutiga ? 
269	NA	 Et ma peaksin loobuma eelistest , mis arvuti annab , aga need eelised kuuluvad juba mu kirjutamise sisse , on osa selle tehnoloogiast , selle vaimsest seisundist , mille hulka kuulub see , et kõike saab muuta , kõike saab parandada , millestki ei jää mingit jälge . 
269	NA	 Kirjutusmasinaga kirjutamine nõuab suuremat kontsentreerumist kirjutamisele endale . 
269	NA	 Paberile pandud mõte on midagi täiesti erinevat peas olevast mõttest : tal on kindel kuju . 
269	NA	 Arvutisse pandud mõte on natuke nagu teise pähe pandud mõte . 
269	NA	 Kuigi ma olen pidanud talle andma kuju sõnade ja lausetena , formuleerima selle , mis on peas olemas ainult ... – mida peas ei ole olemas , mis on peas ainult realiseerimata võimalusena , ühena miljarditest . 
269	NA	 Potentsiaalselt võin ma öelda kõike , absoluutselt kõike , ka seda , mida öelda ei saa . 
269	NA	 Täpselt nagu arvuti . 
269	NA	 Sünapsid ajus töötavad , nii palju kui ma tean , samuti 1/0 põhimõttel ( vool on , voolu pole ) , nagu arvutigi ... 
270	NA	 Kirjutusmasinaga kirjutamine nõuab kahtlemata suuremat meisterlikkust ja see meisterlikkus on muutunud tarbetuks . 
270	NA	 Võib-olla kogemusest olla kirjutanud käsitsi ja punase Unis-kohverkirjutusmasinaga , mille klahvid käisid raskelt – võib-olla sellest kogemustest on kasu : ma ei tea . 
270	NA	 Võib-olla jääb see kuhugi alles kui midagi sellist , mida pole neil , kes algusest peale hakkavad arvutiga kirjutama . 
270	NA	 Igatahes arvuti peaks kirjutamist demokratiseerima , ma ei tea , kas inimesed on seda juba taibanud . 
270	NA	 Kui lihtne see tegelikult on . 
270	NA	 Ainult mulle on see raske . 
270	NA	 Ma elan ikka selles kiviajas , kui sõnad jäid paberile alles . 
270	NA	 Ma ei ole veel taibanud , et kirjutamise ja mõtlemise vahel pole suurt vahet , et neil on peaaegu ühe vähe tähtsust . 
271	NA	 Ühed hakkavad kirjutama sellepärast , et neile lihtsalt meeldib kirjutada . 
271	NA	 Neile meeldib laua taga istuda ( nad ei armasta liikuda ) , paberites ja raamatutes krabistada ja paberile lugusid jutustada . 
271	NA	 Ma usun , nad on lapsest saadik teadnud , et nad hakkavad kirjutama . 
271	NA	 Sellised kirjanikud on minu meelest Jaan Kross ja Andrus Kivirähk . 
271	NA	 Kirjanik on nende jaoks tõeline amet , korralik ja regulaarne nagu iga teine amet . 
271	NA	 Peale selle saavad nad elada elu , mis neile sobib . 
271	NA	 Ma usun , nad on üsna õnnelikud . 
271	NA	 See , mis nad kirjutavad , ei huvita mind põrmugi . 
271	NA	 Minu jaoks on see liiga tavaline , liiga monotoonne . 
271	NA	 Aga ma leian , et nende kirjanikuksolemises on midagi hubast ja turvalist , midagi respektaablit ja normaalset . 
271	NA	 Selle vaikset kodanlikku sära langeb natuke minugi peale , kui ma teesklen , et ma olen kirjanik . 
271	NA	 Neid on vaja , nad ise ei kahtle oma ameti vajalikkuses ja ühiskond vastab neile samaga . 
271	NA	 Nad väärivad seda armastust , mida ühiskond neile kingib . 
271	NA	 Nad teenivad oma leiba auga . 
271	NA	 Nad on kirjanikud selle sõna positiivses tähenduses . 
272	NA	 Teised hakkavad kirjutama sellepärast , et nad ei tea , mida teha . 
272	NA	 Või mida mõelda . 
272	NA	 Kuna kirjutamine on ( tänu esimest liiki korralikele kirjanikele ) üks tunnustatumaid eiteamidategemise vorme , siis nad proovivad seda . 
272	NA	 Midagi võib välja tulla . 
272	NA	 Võib selguda , et kirjutamisega saab ennast osaliselt vabastada kohustusest elada seda elu , millest sa aru ei saa . 
272	NA	 Kirjutamisega võib luua teatud distantsi enda ja ühiskonna vahele . 
272	NA	 Sa ei pälvi küll austust , aga sulle ei tulda ka otse kallale . 
272	NA	 Inimesed ei tea , mida sinust mõelda , ja jätavad su parem rahule . 
272	NA	 Teatud mõttes oled sinagi saavutanud selle elu , mida sa oled tahtnud elada . 
272	NA	 Või õigemini , sind tuleb defineerida negatiivselt : sa oled saavutanud , et sa ei ela elu , mida sa ei taha elada . 
272	NA	 Oled saanud ajapikendust . 
272	NA	 Mõnda aega veel ei saa inimesed sind kätte . 
272	NA	 Võib-olla surmani ( sellest lootusest ka sagedased enesetapufantaasiad – soov muuta pääsemine kohe lõplikuks ) . 
272	NA	 Aga kroonukiri võib tulla iga päev . 
272	NA	 Sind paljastatakse , sind naelutatakse häbiposti . 
272	NA	 Ausa kirjaniku kuue all varjas ennast häbitu päevavaras , argpüks , väejooksik . 
272	NA	 Me veel õpetame talle , mida tähendab elu ja selle elamine ! 
273	NA	 Inimesed , ka kõige heasoovlikumad , tavatsevad öelda , et elu on võitlus . 
273	NA	 Järelikult on elu kõige puhtam ja rikkumatum väljendus ühiskonnas sõda . 
273	NA	 Siis ometi ei seata enam elule , s.t. võitlusele mingeid kunstlikke ja ahistavaid piire . 
273	NA	 Sõjas saab elu elada täie rinnaga ( siit ka sõna rinne , rinnaga peale minek ) . 
273	NA	 Vana aja inimesed taipasid seda hästi : sõda oli kuningatele ja aadlimeestele ainus vääriline meelelahutus . 
273	NA	 Need , kelle käes oli kõige rohkem vabadust , kasutasid seda loomulikult elamiseks , see tähendab sõdimiseks . 
273	NA	 Kui kevadel maa haljendama lõi , läks ratsamees sõtta . 
273	NA	 Seni kui kondid kandsid . 
273	NA	 Kui enam ei kandnud , eks siis saanud kodus kolde ees istuda ja heietada ilusaid elu- , see tähendab sõjamälestusi . 
273	NA	 Ja kui sind rõõmsas taplusemöllus maha löödi , mis sest ikka . 
273	NA	 Elu elatud , sõda sõditud . 
274	NA	 Ratsameestel ehk aadlikel oli sõjapidamiseks muidugi vaja ka sulaseid . 
274	NA	 Mida rohkem hobuseid ja mehi keegi sõtta viia suutis , seda suurema lõbu ja au osaliseks ta saada võis . 
274	NA	 XX sajandil jõudsid kindralid teatavasti sinnamaale , et sõjasulasteks tehti üldise väeteenistuse kaudu kõik mehed . 
274	NA	 Naistest said haavasidujad . 
274	NA	 Sõda muutus ometi kord kõigile kättesaadavaks , demokraatlikuks . 
274	NA	 Ühtlasi kaotas ta korraga kogu oma võlu , muutus korraga vastikuks ( ja koos temaga muutus vastikuks poliitika , mis seni oli kujutanud endast sõja ettevalmistustööd ja sõjasaagi jagamist ) . 
274	NA	 I-le pani punkti ilmselt aatompommi leiutamine . 
274	NA	 Mis mõnu on enam sõjal , kui selle saab lõpule viia paari liigutusega . 
274	NA	 Adrenaliin ei jõua veel tõustagi . 
274	NA	 Sõda lakkas olemast seiklus , ta tuli transformeerida , sublimeerida millekski muuks ja ühtlasi anda talle tagasi tema aadellik iseloom . 
274	NA	 Konfiskeerida ta rahvarämpsult . 
275	NA	 Mina sündisin 1962. aastal . 
275	NA	 See oli aasta , kui Prantsusmaa taandus Alžeeriast ja Kuuba kriis lahenes sellega , et Nõukogude Liit tõmbas oma tuumaraketid tagasi . 
275	NA	 Vanaaegsed , napoleonlikud armeesõjad kaotasid lõplikult oma prestiiži ja suur tehnoloogiasõda , armagedon , mis jäi tulemata , sublimeeriti ilmselt millekski muuks . 
275	NA	 Ma sündisin ajapikenduse tähe all . 
275	NA	 Kuus aastat hiljem hoolitses isa selle eest , et ma läheksin kooli enne seitsmeaastaseks saamist . 
275	NA	 Ta arvas , et kuna ma siis astun ülikooli enne 18-aastaseks saamist , pääsen ma kergemini väeteenistusest . 
275	NA	 Ta ise oli sõja ajal Saksa väeteenistusest pääsenud alguses sellega , et oli vanem poeg ja , kuna ta isa oli kadunud , taluperemees , s.t. tootis sõjaväele toidumoona . 
275	NA	 Teise , karmima mobilisatsiooni ajal muretses ta endale tuttavalt Koeru arstilt tõendi , et tal on kopsud haiged ( poisikesena oli tal tõepoolest avastatud kopsuplekid , ja kuna kopsuhaigust tollal hirmsasti kardeti , siis vabastati pärija igasugusest tööst ja kooliskäimisest ning ta sai , nagu ta õde siiamaani kadedalt märgib , niisama küla vahel ringi joosta– noor tugev mees ! ) . 
276	NA	 Oma esivanematelt pole ma pärinud mingit militaarset traditsiooni , ainult sõjahirmu . 
276	NA	 Sõda ei tähenda au ega seiklust , vaid ainult metsapõgenemist , loomaderöövimist , majadepõletamist , nälga , nekrutivõtmist . 
276	NA	 Vanaisa sõjamälestustest on minuni jõudnud ainult üks : see , kuidas ta kord kuskil Lõuna-Eestis või Põhja-Lätis , ühesõnaga Liivimaal , oli pandud kirikutorni suurtükituld juhtima . 
276	NA	 Ta oli olnud mitu ööd magamata ja siis oli ta sinna kirikutorni põrandale pikali heitnud ja maganud , hoolimata sellest , et ümberringi käis lahing ja kahurituli . 
276	NA	 See polnud teda seganud . 
276	NA	 Ja kirikutorn polnud imekombel pihta saanud . 
276	NA	 Minagi eelistan sõjale und , näha und oma kirikutornis keset elumöllu . 
276	NA	 Dormir , dormir , plutōt que vivre ! 
276	NA	 Magada , magada pigem kui elada . 
277	NA	 Kuigi unenäod on arusaamatud ja häirivad . 
277	NA	 Võib-olla need , kes elavad , on aru saanud , et elada on lõppude lõpuks lihtsam kui und näha : elamine vabastab su arusaamatusest . 
277	NA	 Täna öösel nägin muu hulgas unes , et talumaja toas seina ääres potis kasvas üks noor roosipõõsas või kibuvits . 
277	NA	 Õisi tal veel peal ei olnud , aga need pidid olema punased . 
277	NA	 See oli intsestist , õe ja venna vahelisest ühendusest sündinud laps , keda pidi tingimata varjama , ta ei tohtinud kunagi inimeste silma ette sattuda . 
277	NA	 Ta pidi igaveseks sinna seina äärde jääma . 
277	NA	 Minul aga oli naine , kes oli vana ja haruldaselt kole , aga miski mind temaga siiski sidus , miski , millest keegi ilmselt aru ei saanud : ma häbenesin teda . 
277	NA	 Ta hõredad hallid juuksed olid pea peale palmitaolisse tutti seotud . 
277	NA	 Ta pildus peldikus istudes sellele palmile peoga vett , et ennast rahustada . 
277	NA	 Ta oli väga närviline . 
277	NA	 Tema nahk oli pruun , nagu parkunud . 
277	NA	 Maja ees oli meil küntud peenramaa . 
277	NA	 Minult küsiti , kas ma tõesti tahan maal elada , kus ei saa kontserdil ega teatris käia . 
277	NA	 Vastasin püüdlikult prantsuse keeles , et ma ei taha linnas ka kontserdil ega teatris käia . 
277	NA	 Aga et siin , maal , on vähemalt olemas mingi subsistance , ma pidasin silmas peenramaad . 
277	NA	 See polnud küll kuigi suur . 
277	NA	 Ma vaatasin , ega puude varjud sellele väga peale käi . 
277	NA	 Maja oli poollagunenud katusega , mingi igihaljas väänkasv , justkui okaspuu , oli pool katust enda alla matnud . 
277	NA	 Otsustasin , et kui meil sünnib laps , siis ma kasvatan teda võimalikult ise , algusest peale , et ta võimalikult vähe päriks oma emalt . 
277	NA	 Aga kas mul õnnestub teda endasarnaseks kasvatada ? 
277	NA	 Arvasin siiski , et hakkan teda armastama . 
278	NA	 Eile õhtul kohtusin Marais's Etoile manquante'is ( Puuduva Tähe kohvikus ) Jerōme'iga , kes oli tulnud koos oma tüdrukuga Pariisi nädalalõppu veetma ja oli mind kutsunud ühte klaasikest jooma . 
278	NA	 Seal olen ma kunagi varemgi istunud , paar korda , aastate eest , suurte ebamääraste lootustega kedagi kohata . 
278	NA	 Kui arusaamatud need lootused nüüd tunduvad , kui ebaloogilised . 
278	NA	 Mul polnud põrmugi tahtmist sinna minna , oleksin parema meelega koju oma televiisori juurde tulnud . 
278	NA	 Olin väsinud , pidin töö juures aega parajaks tegema , kohtumine oli kell pool kaheksa . 
278	NA	 Metroos teatati , et Hōtel de Ville'is on colis suspect , kahtlane pakk ( võimalik lõhkekeha ) , ja liiklus on katkestatud . 
278	NA	 Rong venis kuidagi Chātelet'ni ja edasi tuli jala minna . 
278	NA	 See pole sealt väga kaugel . 
278	NA	 Jerōme oli sinna kutsunud ka ühe oma sõbra , norra keelest tõlkija . 
278	NA	 Päris armas poiss oli , rõngas kõrvas , kindlasti homo ( mitte rõnga pärast , lihtsalt , see oli selge ) . 
278	NA	 Jutu sees tuli välja , tunnistasin üles , et ma lähen instituudist töölt ära . 
278	NA	 Jerōme küsis , kas ma jään Pariisi edasi elama . 
278	NA	 Ja kui ma vastasin , et ei jää , loomulikult – mis ma siin teeksin ? – , küsis , mida ma edasi tegema hakkan . 
278	NA	 Ma ütlesin , et ei tea . 
278	NA	 Mis on tõsi . 
278	NA	 Siis läks jutt sellele , mida keegi teeks , kui ta ei saaks enam teha seda , mida ta teeb . 
278	NA	 Tõlkija arvas , et võib-olla võiks ta kokaks olla . 
278	NA	 Aga üldiselt ta tõlgiks , ei ajakirjandus ega õpetamine ei tuleks eriti kõne alla . 
278	NA	 Keegi ei teadnud tegelikult , mis ta teeks , kui ta ei teeks seda , mis ta teeb . 
278	NA	 Küsisin , kas Prantsusmaal saab tõlkimisega ära elada . 
278	NA	 Tõlkija-poiss vastas , et ei saa . 
278	NA	 Aga ta elab siiski . 
278	NA	 Ma arvan , et nagu minagi , kardab ta elu ja eelistab sellest võimalikult kaugel olla , olla omaette . 
278	NA	 On mõned inimesed , kes eelistavad olla omaette . 
278	NA	 Kahjuks ei luba eesti keelde tõlkimine enam vist niigi palju ära elada . 
278	NA	 Muidu ma võiksin seda teha . 
278	NA	 Ajakirjandus langeb ka tegelikult ära , sest see on juba liiga vastik . 
278	NA	 Õpetamine ? 
278	NA	 Mida ma õpetaksin , kui ma isegi ei oska elada ? 
278	NA	 Ma tunnen ennast rohkem koolipoisi kui õpetajana , ikka veel . 
278	NA	 Nii et ega midagi eriti ei jäägi . 
278	NA	 Kunagi ma unistasin kohast looduskaitsealal , nüüd ma ei julge sellest enam eriti unistadagi . 
278	NA	 Pealegi on see ametnikutöö , mis on lihtsalt üks väeteenistuse vorm. Aga mina loodan ikka saada ajapikendust . 
278	NA	 Mitte veel olla sunnitud elama hakkama . 
279	NA	 Hommikul ärkasin tõelise tulevikuhirmuga . 
279	NA	 Kust saada raha ? 
279	NA	 Oli aeg , kui ma uskusin , et armastus lahendab kord kõik ja see on ainus asi , mida tasub taotleda . 
279	NA	 Kõik muu oli selle aina käest libiseva eesmärgi kõrval täiesti tühine . 
279	NA	 Raha või mitte raha . 
279	NA	 Mis mul rahast , kui mul pole armastust niikuinii . 
279	NA	 Nüüd ma sellesse eesmärki enam ei usu . 
279	NA	 Ma ei usu , et armastus on olemas , sellisena , lunastusena , mis vabastaks mu elamisest , kõigest . 
279	NA	 Armastus on inimlik ja suhteline , ta kustutab ainult ajutiselt mõned probleemid . 
279	NA	 Armastus on kujutlus , et teine võtab su enda kanda , kogu su mina , su elu . 
279	NA	 Aga teine ootab sinult sama ja kummagi ootus ei täitu . 
279	NA	 Ma tean , et miski ei vabasta mind lõplikult , miski maine , et mu pettuste arsenal hakkab otsa saama . 
279	NA	 Ainus reaalne pääsetee paistab olevat rent . 
279	NA	 Aga seda ei paista kuskilt . 
280	NA	 Tänapäeva sõjamehed on ärimehed , börsimaaklerid , managerid . 
280	NA	 Vaadake ainult nende jõulisi profiile . 
280	NA	 Nende pilgus on puhas adrenaliin . 
280	NA	 Nende läikivad kinganinad on sexy . 
280	NA	 Kallis ülikond , kallis auto jne. on nende munder , raudrüü , sõjaratsu . 
280	NA	 Nemad on aadel , nende kätte voolab kõigi väikeste inimeste , tänapäeva sunnismaiste talupoegade töö kogu maailmast , mida nad on aina vallutamas ja ümber jagamas . 
280	NA	 Mõned neist langevad , uued hüppavad sadulasse . 
280	NA	 Mõni ehk saab ka vanaduses kolde ees oma jalgu soojendada ja elumälestusi heietada . 
280	NA	 Rahva kannatused , vaeste viletsus huvitab neid sama palju kui läbi kevadise õitsemise lahingusse kappavaid rüütleid . 
280	NA	 Neile pole vaja ei riiki ega rahvust , nad taluvad nende kulukat olemasolu vaid esialgu , seni kuni nad on saanud küllalt võimsaks , et kõik see enda kätte võtta . 
280	NA	 Siis alles hakkab nalja saama . 
280	NA	 Seda kultuuri , mida esindavad minusugused , pole neile loomulikult vaja . 
280	NA	 Me kuulume kuidagiviisi riigi ja rahvuse eneseõigustuse juurde . 
280	NA	 Rüütlid ei vaja seda mälu , mida me kanname . 
280	NA	 Ega seda unustust , mida me pakume . 
280	NA	 Kunagi nad hakkavad seda võib-olla taga igatsema , aga siis on juba teised , kes neile seda pakuvad . 
280	NA	 Kes neile midagi uut välja mõtlevad . 
280	NA	 Meist ei jää midagi . 
281	NA	 Kui kaua saan ma veel ajapikendust , millal elu kabjaplagin peatub mu ukse taga ? 
281	NA	 Kas mul on siis püstol käepärast ? 
281	NA	 Enda jaoks muidugi , mitte elu jaoks . 
282	 18. 11. 01 	 18. 11. 01 
283	NA	 Hall vaikne pühapäevahommik . 
283	NA	 Osal korteritest on veel kella poole üheteistkümne ajal luugid või kardinad ees . 
283	NA	 Aga selles , mis on otse minu akende vastas üle õue , kuhu otse sisse paistab , istuti juba lambi all ja loeti . 
283	NA	 Seal korteris loetakse palju . 
283	NA	 Alatihti paistab nende rõduuksest raamat , mis on kellegi käes , ja selle kellegi väljasirutatud jalad . 
283	NA	 Ta ise istub ilmselt lambi all tugitoolis . 
283	NA	 Seal elab kaks inimest , mees ja naine . 
283	NA	 Kes lambi all loeb , on naine . 
283	NA	 Mis raamatuid seal loetakse , seda ma ei tea . 
283	NA	 Linn tähendab tohutut hulka võõraste elude pilte , mille tähendust me kunagi teada ei saa . 
283	NA	 Keset seda tummfilmikatkendite ja pildita helikatkendite virrvarri tahaks oma elule tähendust leida , ehitada silda , mis ulatuks nii taha- kui ka ettepoole . 
284	NA	 Unenägu , mis meelde tuleb , oli selline , et isal oli helikopter ja mina juhtisin seda . 
284	NA	 Õieti ta lendas ise , mina istusin roolis , aga ma ei osanud eriti midagi teha . 
284	NA	 Isa istus kõrval . 
284	NA	 Lendasime üsna madalal linna kohal , piki laia valgustatud tänavat . 
284	NA	 Mulle tundus , et me võime vastu mõnda kõrgemat maja põrgata , nende mustad siluetid olid sealsamas , peaaegu kõrval . 
284	NA	 Aga isa ütles , et ei põrka , et oleme parajal kõrgusel . 
284	NA	 Sain aru , et helikopter hoiab ise kõrgust . 
284	NA	 Siis aga hakkas ta silmanähtavalt laskuma . 
284	NA	 Üks mees oli süütevõtmed eest ära tõmmanud , tabloo oli pime . 
284	NA	 Me lihtsalt liuglesime allapoole . 
284	NA	 See mees jooksis mööda tänavat . 
284	NA	 See oli mingi arusaamatus . 
284	NA	 Kuidas ta võtmed nii kätte sai , et mina midagi ei märganud ? 
284	NA	 Helikopter laskus tänavale , mees hüppas trammi peale , jooksin talle järele ja vehkisin käega , tramm sõitis ära , aga arvatavasti oli mees siiski aru saanud , et meil on helikopteri võtmeid veel vaja . 
284	NA	 Aga oli ka võimalik , et see mees oli isa petnud , kui ta talle helikopteri müüs . 
284	NA	 Ja isa oli sellele kulutanud oma viimased säästud . 
284	NA	 Ema polnud helikopterit tahtnud . 
284	NA	 Edasi kaob lugu ( unenäod muutuvad lugudeks muidugi alles jutustades , nagu elugi ) mingisse perekondlikku uttu . 
284	NA	 Õed on ka seal . 
284	NA	 Mul on tuba , mille keskel on suur T-kujuline söögilaud ( mitu lauda kokku lükatud ) , see on juhuks , kui tuleb suurem olemine . 
284	NA	 Peale selle on seal palju vanast elukohast toodud toataimi . 
284	NA	 Üks väike kask on põrandal varjus kolletama löönud , tõstan ta aknale , kuhu paistab madal talvepäike : see polegi kask , vaid hoopis punane nõges , ta sobitub hästi päikesekiirtesse . 
285	NA	 Eile õhtul näidati telekast kolme šveitsi kirjanikku . 
285	NA	 Üks oli noor mees , üsna kaine ja korraliku välimusega , kes kirjutas väga hulle ja vägivaldseid raamatuid . 
285	NA	 Ma arvan , see oli tal lihtsalt stiliseering . 
285	NA	 Midagi sellist , milline ta oleks tahtnud rohkem olla , aga milliseks tema kainus ja korralikkus teda kunagi saada ei lase . 
285	NA	 Teine oli noor naine , peaaegu tüdruk , kes oli juhtumisi kirjutanud bestselleri , mis oli juba tõlgitud kahekümne kuude keelde . 
285	NA	 See bestseller oli tema elust , algas umbes nii : Kui isa meie juurest ära läks ... 
285	NA	 Ta oli oma elu edust mõnevõrra segadusse aetud ja mängis enesekindlat staari . 
285	NA	 Ta ütles , et ta oli tahtnud lugeda raamatut , mis oleks tema elust , aga sellist polnud ja siis ta kirjutas selle ise , endale . 
285	NA	 Peaaegu täpselt selliste sõnadega olen minagi välismaal oma kirjutamisest valetanud . 
285	NA	 Kolmas oli tume ja närviline kuju , musta habemega , näotõmblusega , elas maal , keset karjamaid , lehmade ammumist ja lehmakellakolinat . 
285	NA	 Ta kõndis mööda karjamaadevahelist teed . 
285	NA	 Käimine on üks paremaid mõtlemise meetodeid , see on selge . 
285	NA	 Mõnedele . 
285	NA	 Ta kirjutavat aeglaselt . 
285	NA	 Siis ta kirjutavat selle veel tindiga ümber . 
285	NA	 Tint olevat sensuaalne materjal , midagi nagu veri . 
285	NA	 Tema raamatud olid kriminaalse koega . 
286	NA	 Kirjutamine on miski , mis mõnedele elus juhtub . 
286	NA	 Miks just ühtedele ja mitte teistele , ma ei tea . 
286	NA	 Ma arvan , ta on seotud oma elu seletamatusega , ja kõigepealt mingi ebaõiglusega . 
286	NA	" Me oleme kas sündinud või kasvanud tundega , et "" meile "" ( mulle , mu ( esi ) vanematele , mu rahvale ) on liiga tehtud . "
286	NA	 Protsessi on võltsitud , tunnistusi pole arvestatud . 
286	NA	 Meist pole aru saadud . 
286	NA	 Igatahes , miski on läinud paratamatult valesti . 
286	NA	 See asi tuleb õigeks seletada . 
286	NA	 Kirjutamises on nii palju eneseõigustust , ka siis , kui ei kirjuta sugugi endast . 
286	NA	 Siis võib-olla veel enam . 
286	NA	 Õiguseotsimine , õigete sõnade , mõistvate , õigeksmõistvate sõnade otsimine . 
286	NA	 Aga õigus niriseb sõnade vahelt läbi , tõest rääkimata . 
286	NA	 Sõnad on liiga hõredad . 
286	NA	 Peab uuesti proovima , peab kuidagi katsuma punuda sellest materjalist nii tiheda põhja , et õigus sellele pidama jääb . 
286	NA	 Mingit moodi peab see ju ometi võimalik olema , lõpuks peab ju meid kuulda võetama . 
286	NA	 Inimesed peavad aru saama , et see pole nii , nagu paistab , et ma pole selline , me pole sellised . 
286	NA	 Liigutada südameid , kuhu on kivistunud hukkamõist . 
286	NA	" "" Tõde ja õigus "" . "
286	NA	" "" Protsess "" . "
286	NA	" "" Idioot "" . "
286	NA	" "" Kameeliadaam "" . "
286	NA	 Selle autori isa , Dumas vanem , oli vallaslaps , pealegi veel segavereline . 
286	NA	 Ta ise ei kirjutanud sellest midagi , tema mureks on vaid ennast selles ühiskonnas tõestada oma kirjutatu eduga . 
286	NA	 Alles tema poeg võtab teema üles , üritab oma vanematele nende inimlikkust tagasi anda , nad puhtaks pesta ebaõiglasest süüst . 
287	NA	 Ma olen kindel , et Tammsaare perekonnaloost leiaks ühte ja teist , kui seda hoolikalt kaevata . 
287	NA	 Võib-olla on juba leitudki , aga pole märgatud . 
287	NA	 Peab seda asja uurima . 
287	NA	 Väga süüline , väga tõestav ja õigustav kirjanik . 
287	NA	 Tõeline advokaat , tihti talumatult sõnarohke . 
287	NA	 Aga siiski liigutav . 
287	NA	 Oskab auditooriumile südamesse minna . 
288	NA	 Lapsena ma armastasin isale vastu vaielda , temaga vaielda . 
288	NA	 Minu koht köögilaua taga oli leivasahtli kohal vastu akent , tema koht oli laua otsas , meie vahele jäi lauanurk . 
288	NA	 Aga kujutluses tundub , nagu oleks ta olnud väga kaugel . 
288	NA	 Me olime teine teisel pool barjääri . 
288	NA	 Tema oli kohtualune , mina süüdistaja . 
288	NA	 Või tema kohtunik ja mina süüdistatava advokaat . 
288	NA	 Minu arust tal polnud õigus , mitte milleski . 
288	NA	" Aga ta ütles alati midagi sellist , nagu et "" ah , poiss , ära seleta ! "" või "" ah , ära vaidle ! "" "
288	NA	 Talle jäi õigus , mis talle ei kuulunud . 
288	NA	 Nüüd ma saan aru , et ta tundis ennast kaitsetuna minu süüdistuste ees , sellepärast oligi vaja , et talle õigus jääks . 
288	NA	 Minu tunne , et tal pole õigus , oli tema enda tunde peegeldus . 
288	NA	 Mu isa tundis ennast süüdi , teadmata , milles . 
289	NA	 Vanaemaga ja emaga ei vaielnud ma kunagi , sellel poleks mõtet olnud . 
289	NA	" Ükskord ütlesin vanaemale "" loll "" . "
289	NA	 Pärast värisesin päev otsa karistuse ootuses : kui isa koju tuleb . 
289	NA	 Aga isa ei teinud midagi . 
289	NA	 Võib-olla ütles midagi , aga see polnud sugugi hirmus , võrreldes vanaema vaikse ähvardusega . 
290	NA	 Isaga sai asju arutada , vähemalt oli see nii alguses . 
290	NA	 Teel Kivimäe sauna , mööda Põllu tänavat , või teel Jannseni poodi mööda Vabaduse puiesteed . 
290	NA	 Need olid parajalt pikad teed ja need on jäänud mu mällu kui kõige õnnelikumad lapsepõlvemälestused . 
290	NA	 See oli eksalteeriv : ma küsisin ja ta vastas kõigile küsimustele , pikalt ja loogiliselt . 
290	NA	 Ta andis seletusi . 
290	NA	 Ta oli väga tark . 
290	NA	 Keegi teine minuga nii ei rääkinud . 
290	NA	 Isa käis sellel ajal EPAs kaugõppes , tean ma nüüd , võib-olla see oli tema elus õnnelik aeg , eneseteostus . 
290	NA	 Ta noorem vend ja noorem õde olid saanud ülikoolis käia , kui tema talu pidas , tema pidi piirduma Jänedaga ja pärast sõda ta muidugi edasi õppida ei julgenud . 
290	NA	 Tal varastati Leningradi turul pass ära ja pärast seda elas ta aasta aega hirmu all , sest talle ei antud uut . 
290	NA	 Tema asja uuriti . 
290	NA	 Tema isa vari oli tema selja taga . 
290	NA	 Lõpuks läks kõik hästi , ta sai passi kätte . 
290	NA	 Ükskord jaanipäeva hommikul , kui ta oli tulnud rongiga kuskilt jaanitulelt , oli talle tühjal Raekoja platsil tulnud vastu üks nende küla mees , kes oli öelnud , et N. on metsavendadelt kuuli saanud . 
290	NA	 N-i peeti tema isa mahalaskjaks . 
291	NA	 Ma ei tea , miks isa lakkas minuga rääkimast . 
291	NA	 Või mina temaga . 
291	NA	 Miks ma oma isa häbenema ja vihkama hakkasin . 
291	NA	 Põllu tänava ja Vabaduse puiestee õnnestavad jalutuskäigud jäid ilma järjeta . 
291	NA	 Nagu oleks isa mu maha jätnud . 
292	NA	 Võib-olla sellepärast , et tema lemmiklapseks sai keskmine õde : ta hakkas ilmutama sportlikku talenti , sai väga noorelt ENSV meistersportlaseks ujumises . 
292	NA	 Isa tahtis temast teha kuulsust . 
292	NA	 Minul polnud mingit sportlikku huvi , nagu ma ükskord kuulsin teda emale kurtvat . 
292	NA	 See solvas mind hingepõhjani . 
292	NA	 Õe kuulsusetee lõppes halvasti . 
292	NA	 Trauma , buliimia , vaimuhaiglaga . 
292	NA	 Sestpeale said meist temaga liitlased . 
292	NA	 Kui ta oli edukas sportlane , siis ma vihkasin teda ja katsusin ta elu põrguks teha sellega , et käisin tal järel ja nõudsin , et ta meie ühise kirjutuslaua enda tagant ära koristaks . 
292	NA	 Ta oli trennist väsinud . 
292	NA	 Ma olin väga kiuslik . 
293	NA	 Minu kirjanduslik kuulsusetee on võib-olla õe oma kordamine . 
293	NA	 Ja järeleaimamine . 
293	NA	 Õde oli see , kes hakkas esimesena kirjutama , kes hakkas esimesena kultuuri vastu huvi tundma , eitama isa materiaalset väärtusskaalat , kes tegi kunstist vabastusvõitluse lipu ja relva . 
293	NA	 Mina vaid aimasin teda järele . 
293	NA	 Tema oli tegelikult andekam , kõiges . 
293	NA	 Isa on minu üle küll uhke , aga ta ei usu minusse . 
293	NA	 Ta arvab , et see on ajutine . 
293	NA	 Ja mina teen kõik selleks , et läbi kukkuda , et mul lõpuks ometi elus halvasti läheks . 
293	NA	 Ma tean , et mul pole edule õigust . 
293	NA	 Et mul pole elule õigust . 
294	NA	 Saint-Germain-en-Laye . 
294	NA	 Talv enne talve , rõske külm valkjashall päev . 
294	NA	 Taevas nagu oleks selgimas , aga selle asemel ta lööb ainult kergelt roosatama vastu õhtut . 
294	NA	 Riided tunduvad esimest korda liiga õhukesed . 
294	NA	 Inimestel on mütsid peas . 
294	NA	 Sülekoertel vestid seljas . 
294	NA	 Lehti on vahepeal kõvasti maha sadanud , eriti kastanilehti , neid on tee peal lademes . 
294	NA	 Pöögid on alt vaadates kollased , punakad . 
294	NA	 Aga siiski on mets veel päris tihe , kitsad rajad on hämarad . 
294	NA	 Vaikus , talvepühapäeva vaikus . 
294	NA	 Üks rähn häälitseb , kaugel mootorratas , väikese linnu pehme tiivavurin . 
294	NA	 Siis kellegi jalutaja mobiiltelefoni helin . 
294	NA	 Hobusekapjade tuhm matsumine . 
294	NA	 Ratsutajate õhetavad näod . 
295	NA	" Õhtul telekast "" Surm Veneetsias "" . "
295	NA	 Kirjutamine on varjamise ja väljaütlemise mäng . 
295	NA	 Varjata nii , et kõik välja tuleks , kõik ära rääkida nii , et miski ei paljastuks . 
295	NA	 Thomas Mann oli kahtlemata varjamisvirtuoos , silmakirjakammerteener . 
295	NA	 Tema lapsed rääkisid oma eludega välja : homoseksuaalsus , enesetapud . 
295	NA	 Huvitav , kas Mahler tõesti suri Veneetsias ja koolerasse ? 
295	NA	 Tšaikovski suri koolerasse , seda küll ... 
295	NA	 Peab järele uurima . 
296	 19. 11. 01 	 19. 11. 01 
297	NA	 Unenägu : korduv sauna kütmine . 
297	NA	 Tuli oli all ja heitis liikuvat kuma põrandale ja seinale . 
297	NA	 Puud olid seina ääres virnas , natuke liiga peenikesed , põlevad ruttu ära . 
297	NA	 Saunaminekuni ei jõudnudki , seltskond läks alati enne laiali , saun jahtus ära . 
297	NA	 Ta nagu ei läinudki hästi kuumaks , saunaahi oli millegipärast eesruumis , leiliruumi läks soojus ukse kaudu . 
297	NA	 Kirjutasin midagi ja tahtsin seda kohe lugeda anda , aga kõhklesin , et äkki peaks ise enne läbi lugema . 
297	NA	 Olin naabri Reinu , lapsepõlve mängukaaslase majas . 
297	NA	 Aga seal elas hoopis Mart . 
297	NA	 Samal ajal helistas Kauri vend : ta on mu uue maja juures Kalanas , millal ma tulen . 
297	NA	 Olin kaasa võtnud ainult käsikirja , et see talle üle anda , aga pidin ju andma veel ka jalgratta võtmed , kaheksakantvõtmete kimbu . 
297	NA	 Leppisin kokku , et kohtume Kalestes vana maja juures , kus ma ikka elasin ja kus võtmed olid , viie , ei , seitsme minuti pärast . 
297	NA	 Tegelikult kooserdasin seitsme minuti pärast ikka veel Reinu-Mardi maja ümber . 
297	NA	 Ta palus mul tule pliidi alla teha . 
297	NA	 Ta ise oli ukseavas tooli peal püsti ja parandas mingit kardinapuud ukse kohal . 
297	NA	 Kutsusin teda sauna , mis oli küdema jäänud . 
297	NA	 Pidin minema hakkama , sest kokkusaamine oli minu huvides , aga ei saanud kuidagi mindud . 
298	NA	 Meie tänaval oli mul kaks sõpra : naabri Rein ja Tiina alt ülejärgmisest majast . 
298	NA	 Ma murdsin palju selle üle pead , kumb on mulle tähtsam sõber , kas Rein või Tiina . 
298	NA	 Üldiselt kaldusin Tiina poole . 
298	NA	 Aga mõlemaga oli oma kana kitkuda . 
298	NA	 Tiina oli aasta noorem ja minu meelest liiga rumal . 
298	NA	 Ta tahtis , et mina ka paitaksin seda hulkuvat kassi , kes meie keldri aknal peesitas . 
298	NA	 See oli pikakarvaline tokerjas kassivolask ; ma teadsin , et nad levitavad haigusi , ma kartsin teda . 
298	NA	 Kui ma ei tahtnud paitada , nimetas Tiina mind mõrtsukaks . 
298	NA	" Ma olin solvunud , peamiselt sellepärast , et ta ei teadnud , mis "" mõrtsukas "" tähendab ja seda ei saanud talle ka seletada . "
298	NA	 Ma olin mõrtsukas ja kõik . 
298	NA	 Nüüd ma mõtlen ikka vahel , et mul võiks kass olla . 
298	NA	 Maal oli kogu aeg mõni kass . 
298	NA	 Siia korterisse sobiks kass väga hästi . 
298	NA	 Ikkagi elav hing majas . 
298	NA	 Oleks põhjust veelgi rohkem koju kiirustada . 
298	NA	 Kass nurruks ja nühiks ennast mu jalgade vastu , kui ma külmkapi juurde lähen . 
298	NA	 Üle kõige armastavad kassid külmkappi , ma olen tähele pannud , külmkapi ukse hääl mõjub neile tõelise äratussignaalina . 
298	NA	 Vastast naabritel oli siin läinud talvel kass , kes kraapis vihaselt ust ja kräunus , kui ta üksi kodus oli . 
298	NA	 Ta tegi võimsat kolinat ja ma oletasin , et tegemist on väga suure kassiga . 
298	NA	 Kevadel ta tuli mulle paar korda akna kaudu tuppa , oli üle katuse roninud . 
298	NA	 Väga väike kõhna kass oli , liikus hääletult mööda mu korterit , alguses ma ei uskunud , et see on nende kass , aga Monsieur Renard kinnitas , et on . 
298	NA	 Neid polnud kodus . 
298	NA	 Monsieur Renard soovitas kõvemini koputada : magavad ! 
298	NA	 Sellest ma sain aru , et majahoidjate peres on kõigi üürnike kombed ja elu põhjalikult läbi võetud . 
298	NA	 Koputasin veel , siis lasin kassi katusele tagasi . 
298	NA	 Ükskord ta käis veel mul toas . 
298	NA	 Ma ei tea , kas ta läks kaduma või mis sai , igatahes kraapimine kadus ära . 
298	NA	 Ükspäev toodi neile uus kass , üks mootorrattakiivriga poiss tuli koos minuga alt lifti , tal oli kass põues , ainult pea paistis . 
298	NA	 Harilik kirju kass , vahtis ärevalt ringi . 
298	NA	 Poiss seletas , et kodus polnud tal lifti , nii et ta pole enne liftiga sõitnud , see kass . 
298	NA	 Seal korteris elavad mingid noored . 
298	NA	 Ma ei tea , kas kass jäi nende juurde , igatahes ta ei kraabi ust , nagu see endine . 
298	NA	 Võib-olla ma Eestisse tagasi minnes võtan endale kassi . 
298	NA	 Või koera . 
298	NA	 Ma ei tea küll , mis elu ma seal elama hakkan , või kus . 
298	NA	 Nagu ma poleks varem Eestis elanud . 
298	NA	 Aga kõik endised elud tunduvad võimatud , neid pole enam . 
298	NA	 Ma olen tähele pannud , et paljud minu ikka jõudnud mehed , eriti kui neil on suheteprobleeme või kui nad on üksikud , võtavad koera . 
298	NA	 Vahel ka kassi . 
298	NA	 See kuulub eluga leppimise juurde . 
298	NA	 Isegi Michel Houellebecq oli koera võtnud , kuigi tal pidi olema ilus noor naine . 
298	NA	 Ta väitis intervjuus , et nende suhted on ideaalsed , neil pole mitte mingeid suheteprobleeme , selle koeraga . 
298	NA	 Ma pole küll siiamaani tundnud , et loomadest tõeliselt seltsi oleks . 
298	NA	 Nad reageerivad sinu peale , nad sõltuvad sinust ja väljendavad seda sõltuvust mitmel eri moel , aga see on ka kõik . 
298	NA	 Nad elavad teises , väga kauges maailmas . 
298	NA	 Ma ei tea . 
298	NA	 Võib-olla ma siiski võtan kassi . 
298	NA	 Koera võtmine oleks juba revolutsiooniline samm , enda väga lähedalt sidumine kellegagi . 
298	NA	 See pole mul tänini kombeks olnud , olen ikka eelistanud säilitada distantsi ja vabadust , suhted katkestada . 
298	NA	 Koeraga ei saa suhteid katkestada . 
298	NA	 C'est ēa le probléme . 
299	NA	 Rein oli minust jällegi neli aastat vanem . 
299	NA	 See tuli välja alles hiljuti . 
299	NA	 Mulle oli jäänud meelde , et ta oli minust natuke vanem , nii aasta või kaks . 
299	NA	 Imelik , et ta minusuguse titega üldse tegemist tegi . 
299	NA	 Endale ma siis küll titena ei tundunud , pidasin ennast temaga enam-vähem ühevanuseks ja isegi targemaks . 
299	NA	 Aga füüsiliselt ma temaga muidugi võistelda ei saanud . 
299	NA	 Ükskord me tegime Reinu algatusel Reinu aias puuriida sisse tehtud onnis lõket ja minu vanaema sattus peale . 
299	NA	" Rein tuli sealt välja , talle vastu , "" nägu valge nagu paber "" , jutustas vanaema hiljem perekondliku kohtumõistmise käigus tunnistust andes . "
299	NA	 Ma ei mäleta , et mingit karistust oleks järgnenud . 
299	NA	 Küllap ma ajasin kõik Reinu kaela , ta oli ju vanem . 
299	NA	 Ükskord ma ostsin tema käest kümne rubla eest tema punase valgete kummidega Saksa DV tõukeratta . 
299	NA	 Sellega ma käisin poest piima toomas , pudelid kolksusid vastu raami ja kippusid ratast tasakaalust välja ajama . 
299	NA	 Tühje pudeleid viisin ka tõukerattaga . 
299	NA	 Panin pudelite rahast muist kõrvale , kuigi see oli keelatud . 
299	NA	 Peenraha seisis köögikapis kalakujulise klaasvaagnakese peal . 
299	NA	 Keegi ei lugenud seda täpselt . 
299	NA	 Varastasin kümne- ja kahekümnekopikalisi ka isa taskust . 
299	NA	 Ma ei osanud veel õieti arvutada , see pidi siis olema enne kooli . 
299	NA	" Hõikasin emale teise tuppa : "" Kui palju on nelikümmend liita seitsekümmend ? "" – "" Kas sa jälle loed oma kopikaid kokku või ? "" küsis ema . "
299	NA	 Mul oli väga häbi . 
299	NA	 Mu saladus oli välja tulnud , osaliselt . 
299	NA	 Uurimist ei järgnenud . 
299	NA	 Uurimine ja protsess järgnes alles siis , kui läksin järgmisse etappi . 
299	NA	 Taskurätikute sahtlis olid ema ehted , pross ja merevaigust pärlid , sametpaberiga üle kleebitud karbis , ja ühed ümmargused , vist klaaspärlid , mis mulle meeldisid kõige rohkem . 
299	NA	 Peale selle mõned tsaariaegsed sajarublased Katariinad ( ? ) ja tsaariaegsed hõberublad . 
299	NA	 Ma ei tea , kumma perekonna pärandus see oli , küllap isa , oletan . 
299	NA	 Mingi lugu oli nende kohta . 
299	NA	 Mulle meeldis selles sahtlis sorida . 
299	NA	 Seaduslik alus sorimiseks oli sahtli koristamine , aga siis tuli reeglina koristada ka köögisahtlid , niidi-nõela sahtel , kus niidid olid segamini ja sorteeritud nööbid jälle vales karbis , samuti nugade-lusikate sahtel , mille uushõbedast lusikad pidi hambapastaga läikima nühkima . 
299	NA	 See kõik mulle tegelikult meeldis , mulle meeldis sahtleid korda teha ( see , mis ma siin praegu teen , on ka sahtlite koristamine , et saaks nad kinni lükata , sinnapaika jätta ) , aga üle kõige meeldis mulle ikkagi taskurätikute sahtel . 
299	NA	 Seal oli eriline lõhn , see lööb mulle praegugi ninna . 
299	NA	 Minu meelest lõhnasid nii ema pärlid . 
299	NA	 Hõberublad olid taskurätikute all . 
299	NA	 Ma viisin need ükshaaval Reinule . 
299	NA	 Ma ei mäleta , kas ma midagi nende eest sain ka , vist mitte , võib-olla mingi lubaduse hiljem maksta . 
299	NA	 Igatahes tuli asi avalikuks ja see oli juba suur protsess . 
299	NA	 Ma kartsin väga . 
299	NA	 Ma teadsin , et vargus on üks kõige hirmsamaid kuritegusid ja et vargale ei andestata mitte kunagi . 
299	NA	 Varas jääbki vargaks . 
299	NA	 Aga rahasid võttes ma seda ei mõelnud . 
299	NA	 Ma õigustasin ennast sellega , et keegi ei tee nendega midagi niikuinii , need on vanad rahad . 
299	NA	 Tegelikult ma teadsin küll , et nad on väärtuslikud . 
299	NA	 Aga ilmselt mul oli vaja Reinule ennast tõestada , osta endale võrdväärsus neli aastat vanemalt poisilt ; ma võisin olla siis nii viie-aastane . 
299	NA	 Igatahes mul oli kohutav hirm , kui asi avalikuks tuli . 
299	NA	 Sellest räägiti kuidagi sosinal . 
299	NA	 Ma seisin õues maja seina ääres , seal , kus on kibuvitsapõõsas , ja mulle tundus , et mu elu on läbi . 
299	NA	 Tahtsin väga , et seda kõike poleks olnud , aga sain aru , et enam ei saa seda olematuks muuta . 
299	NA	 Paratamatus ! 
300	NA	 Karistust ma ei mäleta . 
300	NA	 Igatahes see polnud see , mille eest ema mind keldrisse viis ja käskis püksid maha võtta . 
300	NA	 See oli selle eest , et ma uued dressipüksid tavotiseks tegin . 
300	NA	 Millegipärast oli üks männitüvi aias tavotine . 
300	NA	 Võib-olla oli sinna autot parandades tavotiorki pühitud . 
300	NA	 Ma karjusin kõvasti , ega ema löönudki rohkem kui ehk paar nähvakat , ma karjusin juba enne , minu meelest see oli väga ebaõiglane , seekord ma polnud ju üldse süüdi , see juhtus . 
301	NA	 Üldiselt ma püüdsin emale meele järele olla . 
301	NA	 Ma ootasin , kui ta koju tuli , ja viisin poekotid kööki ja ladusin toidud kappi . 
301	NA	 Tihti ma kõõlusin tänaval teda oodates ja jooksin talle vastu . 
301	NA	 Ema väitel olin ma ilmselt juba siis lühinägelik , sest ma olevat jooksma hakanud alles siis , kui ta juba poole tänava peal oli . 
301	NA	 Aga välja tuli see alles hiljem , koolis , ühes arstlikus kontrollis . 
301	NA	 See oli minu jaoks suur tragöödia . 
301	NA	 Saada prillipapaks . 
301	NA	 Varjasin prillitõendit , see isegi kadus vahepeal ära , ja ma teadsin , et selle varjamine ja kaotamine on kuritegu . 
301	NA	 Kõige rohkem ma vist kartsin seda , et ema pettub , kui teada saab , et ma ei näe . 
301	NA	 Ütleb , et ma olen ise süüdi , loen liiga palju , pimedas . 
301	NA	 Niikuinii ta pidas mind saamatuks . 
302	NA	 Mind saadeti alati keldrist midagi tooma – katuleid , porgandeid , moosipurki , supipotti , mune . 
302	NA	 Ema saatis mind mune tooma . 
302	NA	 Mul olid jalas lühikesed traksidega sitsipüksid , millel oli kõhu peal selline taskuga lapp . 
302	NA	 Panin munad sinna taskusse , midagi oli mul veel käes . 
302	NA	 Ma olin harjunud kõhuga uksi lahti lükkama . 
302	NA	 Munad läksid muidugi katki . 
302	NA	" Ema ütles vihaselt : "" Mis sa oled selline saamatu ! "
302	NA	" Kas sul käsi ei ole küljes ! "" "
302	NA	 Ma olin väga solvunud ja midagi polnud öelda ka , eks ma olnudki saamatu . 
303	NA	 Reinuga meil oli üksvahe isegi telefoniühendus ( telefone siis meie tänaval veel ei olnud ) . 
303	NA	 Need olid Riia VEFi lastetelefonid , värvilise traadiga ühest majast üle sirelipõõsaste teise veetud . 
303	NA	 Reinu pööningult minu tuppa . 
303	NA	 Traat läks tihti katki . 
303	NA	 Vaevalt me midagi eriti rääkisime nende telefonidega , aga ootus , et helistataks , on mul meeles . 
303	NA	 Nii Rein kui ka Tiina sõitsid suveks maale . 
303	NA	 Siis oli väga igav . 
303	NA	 Aga kui nad kodus olid ja me koos mängisime , siis kiskus jälle tüliks . 
303	NA	 Me tahtsime eri asju . 
303	NA	 Rein käskis mind ükskord oma isa töökotta höövelpingile pikali heita , püksid jalast ära . 
303	NA	 Ma küll eriti ei tahtnud , aga ei julgenud vastu ka rääkida , sest see oleks olnud memmekas ; ta tahtis mulle näidata , mis suured inimesed teevad . 
303	NA	 Aga mind see sugugi ei huvitanud . 
303	NA	 Ta heitis minu peale pikali . 
303	NA	 Mul oli pärast väga häbi . 
303	NA	 Ta vannutas mind , et ma sellest kellelegi ei räägiks , aga ega ma poleks niigi julgenud rääkida . 
304	NA	 Kõige parem oli unistada koosmängimisest . 
304	NA	 Suviti veetsin minagi nädalakese maal , koos vanaemaga tädi juures Mõdrikul . 
304	NA	 Tädi , vanaema tütar ja isa õde , oli seal tehnikumi õpetaja , tal oli üks poeg , minust aasta-paar noorem . 
304	NA	 Temaga me tülitsesime ka palju ja varsti pärast kohalejõudmist ma hakkasin koju igatsema . 
304	NA	 Aga kogu ülejäänud aasta ma ootasin , et me läheksime Mõdrikule või et nemad tuleksid meile külla . 
304	NA	 Neil oli roheline Moskvitš 403. 
304	NA	 Iga päev koolist tulles ma jooksin viimase otsa teest , sest ma olin kindel , et seekord on nende roheline Moskvitš meie maja ees , kuigi seda polnud seal kunagi . 
304	NA	 Ma mõtlesin välja , mis mänge me koos mängiksime . 
304	NA	 Aga koos olles me läksime põhiliselt tülli . 
305	NA	 Tädi Koidula korter Mõdrikul meeldis mulle , ma oleksin tahtnud , et meil oleks selline elamine . 
305	NA	 See oli kuidagi vaikne ja korras . 
305	NA	 Ühes toas oli terve sein raamaturiiul , raamatud veel kahelt kihilt laotud . 
305	NA	" Seal olid kõik "" Seiklusjutte maalt ja merelt "" , meil oli ainult "" Aarete saar "" ja veel midagi . "
305	NA	 Neid raamatuid ma seal voodi peal või tugitoolis neelasin . 
305	NA	 Ma ei tea , kus tädipoeg siis oli . 
305	NA	 Tädi Koidula juures ei tulnud keegi ütlema , et mis sa istud seal , nina raamatus , mine parem õue õunapuualuseid kõplama . 
305	NA	 Või midagi sellist . 
305	NA	 Tädi Koidula jättis hommikul tööle minnes hommikusöögi köögilauale valge rätiku alla . 
305	NA	 Seal oli värskeid tomateid , kuigi oli alles juuni . 
305	NA	 Tädi juures oli nagu mingi parem elu . 
305	NA	 Nad ei rahmeldanud kogu aeg , nagu meil kodus rahmeldati . 
305	NA	 Nende perekond hoidis väga kokku . 
306	NA	 Lapsepõlvest kaasa võetud suhete muster näib korduvat terve elu . 
306	NA	 Ikka sama ootus , sama pettumus : inimesed ei vasta kunagi neile unistustele , mis ma nendega olen sidunud . 
306	NA	 Ikka samasugused eksklusiivsed , üksteist välistavad suhted . 
306	NA	 Ma ei integreerunud kunagi gruppi . 
306	NA	 Rahvastepalli ma kartsin . 
306	NA	 Nii Rein kui ka Tiina jäid ajapikku maha , Rein ilmselt sellepärast , et ta sai suureks poisiks , võib-olla tuli tal murdeiga ja mina olin ikka titt . 
306	NA	 Tiina sellepärast , et ta oli tüdruk ja mul ei kõlvanud enam nukkudega mängida . 
306	NA	 Sealjuures Rein ja Tiina välistasid teineteist : omavahel nad läbi ei saanud ja mina sooritasin alati reetmise , kui ühega neist mängisin . 
306	NA	 Aga siis jäi see kõik sinnapaika , nagu poleks olnudki . 
306	NA	 Aga muster on jäänud . 
306	NA	 Enamuse elust on mul olnud kaks sõpra , kelle vahel ma olen enda arvates pidanud valima : üks poiss ja üks tüdruk , üks mees ja üks naine . 
306	NA	 Alati minust vanemad või nooremad . 
306	NA	 Ja kunagi ei tule sellest midagi välja . 
306	NA	 Ma proovin aina uuesti ja uuesti , aga elus ei saa mitte midagi proovida . 
306	NA	 Sa kas elad või ei ela , proovielu pole ette nähtud ja teist katset ei anta . 
306	NA	 Ikkagi on mul tunne , veel nüüd , neljakümnendal eluaastal , et päriselu polegi veel alanud , et see kõik on olnud ainult proov . 
306	NA	 Ja kas ma tahangi päris elu elada ? 
306	NA	 Ma tahan teada saada , mis üks või teine asi on . 
306	NA	 Kui olen teada saanud , siis see mind rohkem ei huvita . 
306	NA	 Nii ei jõua muidugi kuhugi . 
306	NA	 Mitu elu sai ära proovitud juba lapsepõlves . 
306	NA	 Näiteks näitlejaelu . 
306	NA	 Ma tahtsin näitlejaks saada ja läksin , südame tagudes , ise omal käel majavalitsuse näiteringi . 
306	NA	 Jumal teab , kust ma selle välja võtsin , et sinna minna . 
306	NA	 Ma kartsin hirmsasti kõiki neid võõraid lapsi , kes sinna kogunenud olid . 
306	NA	 Aga lõppkokkuvõttes ma sain näärinäidendites peaosad : üks aasta olin harakas , üks aasta kukk , üks aasta näärivana . 
306	NA	 See oli mu näitlejakarjääri tipp . 
306	NA	 Ja tuleb tunnistada , et sinna tippu ronimine võttis siiski aastaid tööd . 
306	NA	 Juba enne , kui ma r-tähte ütlesin , õppisin ma luuletusi pähe ja isa pani mind juuksuri juures neid deklameerima . 
306	NA	 Mind pandi tabureti peale seisma ja ma lugesin oma kassiluuletust , kassid nurrusid : null-null , null-null . 
306	NA	 Number oli tädide hulgas väga populaarne . 
306	NA	" Umbes kolmandas klassis esitasin ma kogu kooli ees omal algatusel peast "" Sputnikute nääriöö "" , see oli väike tumesinine raamat , tegelasteks astronoom onu Ploom jt. "
306	NA	 Kujutan ette , kui igav võis teistel lastel olla , nad ootasid ju ainult kinki ! 
306	NA	 Aga mulle oli see tähetund . 
307	NA	 Peale näitlejakarjääri ammendumist hakkasin loodusuurijaks . 
307	NA	 Võtsin kätte ja läksin Noorte Naturalistide Majja . 
307	NA	" Uurisin õhtud otsa kodus vanu Eesti Looduse aastakäike , paksu rohelises köites raamatut "" Looduskaitse "" ( koostanud Eerik Kumari ) , raamatuid "" Eesti NSV linnud "" , "" Eesti NSV imetajad "" , "" Eesti NSV taimkate "" , "" Eesti NSV lindude välimääraja "" . "
307	NA	 Looduskaitse temaatikaga olin väga kursis , linnu- ja taimenimed jäid mulle kergesti meelde , õppisin pähe ka teaduslikud , ladinakeelsed nimetused , kuidas siis muidu ! 
307	NA	 Ma olin ju teadlane . 
307	NA	 Talvel suusatasin Harku parki , püüdsin oma Smenaga linde pildistada , sinitihaseid , nad jäid väga väikeselt peale . 
307	NA	 Üldiselt oli seal kõle , külm ja üksik . 
307	NA	 Lindudest ei olnud küll mingit seltsi . 
307	NA	" Vist seitsmendas klassis kirjutasin uurimustöö "" Raba kui ökosüsteem "" . "
307	NA	 Sain selle eest sõidu Krimmi , teised kõik olid seal vanemad . 
307	NA	 Unistasin tööst looduskaitsealal , elust üksikus metsavahimajas . 
307	NA	 Fred Jüssi oli mu iidol . 
307	NA	 Käisin rongiga Mustjõel , ööbisin vanas saunas ja ükskord isegi kitsede söögimajas . 
307	NA	 Tegelik metsas käimine oli siiski palju ebahuvitavam kui metsaskäimisest unistamine . 
307	NA	 Haruldasi linde polnud kunagi näha . 
307	NA	 Kevadpäevad olid tühjad ja üksildased . 
307	NA	 Unistasin siiski metsavahimajast edasi . 
307	NA	 Loodusuurimine oli lõpuks ainult vahend saada metsavahimajja elama . 
307	NA	 Eemale kõigist oma hirmsa saladusega , mille ma uskusin olevat avastanud . 
307	NA	 Ja samas : keegi pidi kindlasti sinna majja tulema , ükspäev , ma ei pidanud seal tegelikult üksi olema . 
308	NA	 Läksin keskkoolis bioloogia eriklassi , kuigi isa oleks eelistanud matemaatika-füüsika klassi , kus vanem õde oli käinud . 
308	NA	 Ma kartsin natuke matemaatikat-füüsikat . 
308	NA	 Bioloogiaklass oli Lillekülas , sinna pidi kahe bussiga või rongi ja bussiga , rongi ja trolliga sõitma . 
308	NA	 Bioloogiahuvilisi ei olnud seal peale minu ja mõnel määral mu vana kooli klassivenna , kelle ma endaga kuidagi kaasa agiteerisin , mitte ühtegi . 
308	NA	 Kohanesin uue kooliga väga halvasti , tegelikult alles viimaseks aastaks . 
308	NA	 Siis leidsin kaks sõpra üheksandast klassist , kaks aastat nooremate seast . 
308	NA	 Algul ühe , siis teise . 
308	NA	 Pluss veel ühe tüdruku , nende klassiõe ( tema vist õigemini leidis minu ) . 
308	NA	 Siis ma kirjutasin juba luuletusi ja olin vaimne . 
308	NA	 Võib-olla see neile imponeeris . 
308	NA	 Igatahes nemad olid juba loodushuvilised . 
308	NA	 Käisime koos ekskursioonil Astrahani looduskaitsealal . 
308	NA	 Sõpradesse olin armunud , algul ühte , siis teise , tüdrukuga käisin . 
308	NA	 Tema , see tüdruk , oli minusse armunud . 
308	NA	 Kooli lõpus sõitsin ühe sõbraga Lapimaa looduskaitsealale . 
308	NA	 Oli polaarpäev . 
308	NA	 Ta rääkis väga palju , oli tüütu , ma tundsin tema vastu ärritust . 
308	NA	 Palju mul sellest reisist meeles ei ole . 
308	NA	 Need kaks keskkooliaegset sõpra on siiski ainsad , kellega ka pärast vahepealset lahkuminekut uuesti olen sidemeid sõlminud ja kes kuidagiviisi on jäänud . 
308	NA	 Praegu tundub kellegi enam-vähem endavanusega sõprussidemete sõlmimine küll võimatu . 
308	NA	 Inimesed on nii valmis ja jäigad , mina ka . 
308	NA	 Paistab , et noorpõlvesõprust ei asenda miski . 
308	NA	 Nooruses me veel näitame ennast üksteisele , kuigi püüame varjata , aga siis veel ei oska : kest on alles nõrk , tunded löövad läbi . 
308	NA	 Enam midagi sellist ilmselt ei tule . 
308	NA	 See on küll kurb , sest siis pole elul ju enam midagi uut ja erutavat pakkuda . 
308	NA	" Peale noorte viirastuste "" Surm Veneetsias "" stiilis . "
308	NA	 Need viirastused polegi muud kui surma mask . 
309	NA	 Ülikooli minek oli järjekordne mahajätmine . 
309	NA	 Valisin ikkagi bioloogia , kuigi see mind enam ei huvitanud . 
309	NA	 Eesti kirjandus tundus kuidagi liiga tühise erialana , peale selle oli mul ikka veel silme ees see looduskaitseala , metsavahimaja : luuletuste kirjutamiseks , tagasitõmbunud , aga siiski oma erandlikkuses silmapaistvaks eluks . 
309	NA	 Bioloogia oli sel ajal populaarne , see oli ajavaimus , samuti kui luuletused . 
309	NA	 Ma olen ikka ajavaimus olnud . 
309	NA	 Bioloogia oli natuke selliste eriala , kes ei teadnud päris täpselt , mis neid huvitab , kes võib-olla otsisid ennast . 
309	NA	 Luuletuste lugemine , muusika kuulamine olid seal au sees , vähemalt meie , väljavalitute ringis . 
309	NA	 Aga esialgu polnud mul mingit ringi , kohanesin jälle väga halvasti , esimene aasta ei teadnud ma kõigi kursusekaaslaste nimesidki . 
309	NA	 Üürisin tuba maal , Järistes ( Aiamaa peatuses , Elva rongiga ) , Tigase Jaani juures . 
309	NA	 Mu õde , kes oli otsaga kunstikooli jõudnud , tegelikult leidis selle koha . 
309	NA	 Ma ahvisin teda jälle järele . 
309	NA	 Ühtlasi see oli mu maaeluideaali elluviimine . 
309	NA	 Raudteejaamast tuli sinna minna üle lageda põllu , mul on meeles külmad talveõhtud ja hommikud , pimedus . 
309	NA	 Rong läks kell seitse , kui olid hommikused tunnid . 
309	NA	 Muidu sai üheksa kahekümnesega . 
309	NA	 Elasin väga üksildast elu , lugesin lohutuseks luuletusi , mida ma juba keskkooli ajal lugema olin õppinud . 
309	NA	" Uueks autoriks oli Aleksander Suuman oma Vilsandi-raamatuga "" Meil siin Hüperboreas "" . "
309	NA	 Tüdruk , kellega olin keskkoolis käima hakanud , tuli mulle vahest külla ; jalutasime üle lageda Tartumaa maastiku , kõrgepingeliini alt läbi , oli sügis . 
309	NA	 Ma tahtsin temast lahti saada . 
309	NA	 Sellest ei saanud midagi välja tulla . 
310	NA	 Olin jälle üksi , kordasin Elva rongiga Tartusse või tagasi sõites peas mingeid ridu , oma palveid . 
310	NA	 Meil siin Hüperboreas , täpsemalt Thules , päevad lähevad reas , aina tuules ja tules . 
310	NA	 Kujutlesin ennast juba seal elavat , lumme mattunud Vilsandi saarel , kevadesaarel , kus soojas sajus oma vastset oodi loeb koovitajale üks koovitaja . 
310	NA	 Ma arvan siiamaani , et Suuman on väga hea luuletaja . 
310	NA	 Ma ei saagi teisiti arvata . 
310	NA	 Ma olen ta interioriseerinud , ta on osa minust , mu kultuurist , nagu Betti Alver ja Viivi Luik . 
310	NA	 Suuman on suhteliselt aus ja see on kirjaniku puhul juba väga haruldane . 
310	NA	 Aga ta pole kunagi saanud väga suureks . 
310	NA	 Mihhail Lotmanil on õigus , kui ta ütleb , et eesti kirjanduses on mehed andekamad , aga nad ei jõua kuhugi , naised on vähem andekad , aga saavad suurteks . 
310	NA	 Meeste kultuuriline enesetapp , sümboolne või reaalne . 
311	NA	 40 . eluaasta on mu surma-aasta . 
311	NA	 Üks neist . 
311	NA	 Ma kas hukkun või teen midagi , mis viib mind teise ellu . 
311	NA	 Iga korraga on see raskem . 
311	NA	 4. eluaastal hakkasin lugema . 
311	NA	" 13ndal oli hirmus segadus , murdeiga , mis on surm niikuinii – rahuliku ratsionaalse lapse surm – , aga ma usun , et kirjutasin siis ka esimesed luuletused , olin esimest korda armunud ( Krimmis oma toakaaslasse , endast vanemasse ) jne. 22.eluaastal otsustasin hakata luuletusi avaldama , avaldasingi esimese luuletuse ja kirjutasin "" Jõeäärse maja "" . "
311	NA	" 31. eluaastal kirjutasin siin Pariisis "" Piiririigi "" . "
311	NA	 Mulle meeldib uskuda sellesse nelja-süsteemi : neli on mu number . 
311	NA	 Mingi korrapära elus on , peab olema . 
311	NA	 Ma usun , et on . 
311	NA	 Ja igalühel on see tegelikult üsna lihtne , aga väga raskesti nähtav . 
311	NA	 Kui selle ise ära näeks , siis oleks sellest vaba . 
311	NA	 Seni ta valitseb sind , sa elad teda pimesi . 
312	NA	 Läinud aasta detsembris kohtusin Lyga . 
312	NA	 Ta tuli mind ajalehe jaoks pildistama . 
312	NA	 Selgus , et meie eludes on olnud palju sarnaseid elemente . 
312	NA	 Kõige üllatavam oli see , et tema on veetnud oma lapsepõlve suved seal Järistes , tema isa on sealt pärit . 
312	NA	 Võimalik , et me isegi kohtusime seal kunagi , kuigi mina olin suviti sealt enamasti ära . 
312	NA	 Aga ikkagi kummaline . 
312	NA	 Seal Järistes on ainult neli-viis maja . 
312	NA	 Kuskil on mingi süsteem , aga milline ? 
312	NA	 Selleks ma seda kirjutangi , et aru saada . 
313	 20. 11. 01 	 20. 11. 01 
314	NA	 Hommikul tuli raadiost ühe Prantsusmaale põgenenud Alžeeria homoseksuaali tunnistus . 
314	NA	 Ta rääkis prantsuse keelt veatult ja aktsenditult , mitte nagu need araablased , kes juba kolmandat põlve siin elavad , aga markeerivad siiski oma erinevust kurguhäälse aktsendiga . 
314	NA	 Tema tahtis sarnaneda , unustada ja saada unustatud . 
314	NA	 Ta rääkis elust Alžeerias : sa tunned ennast inimestest alamana , sa ei saa anda seda , mis sul oleks anda ja mida sa tahaksid anda . 
314	NA	 See on häbi , häbi ! 
315	NA	 Ma ei tea , kust ma võtsin siis , umbes 13-aastaselt , et sõna pederast midagi tähendab , peale selle et ta on lihtsalt sõimusõna , mida poisid koolis vastastikku loobivad . 
315	NA	 Kust ma veel võtsin selle , et see kuidagi minu kohta peaks käima ? 
315	NA	 Miks ma pidin ennast samastama kõige ropema sõimuga ? 
315	NA	 Olin hakanud peeglisse vaadates leidma , et ma olen väga inetu . 
315	NA	 Rinnakorv tundus lame , käed pikad ja peenikesed , jalad suured , nägu lai ja ilmetu . 
315	NA	 Vihkasin ennast südamest . 
315	NA	 Sellele vihkamisele pidi leiduma vaste ka sõnade seas , sõnaraamatus . 
315	NA	" Kõigepealt õngitsesin kõrgelt esikuaknalt alla sinna jäetud ( peidetud ) "" Avameelselt abielust "" . "
315	NA	 Sellest huvitas mind ainult üks väike lõik , mis kõneles hälvetest , ebanormaalsusest . 
315	NA	 Ma polnud ju normaalne . 
315	NA	 Lõigu all leidus joonealune märge , mis täpsustas , et vastavalt ENSV kriminaalkoodeksi paragrahvile see ja see on h . kriminaalkorras karistatav vabaduskaotusega kuni ... aastani . 
315	NA	 Seejärel võtsin riiulist kalingurköites Eesti entsüklopeedia , lapsepõlve armastatud lehitsemisvara , P tähe alt ... , siis ENE , mis samuti viitas lõpuks kriminaalkoodeksile . 
315	NA	 See oli hullem kui tsaarirublade varguse väljatulemine , hullem kui prilliretsepti saamine ( prillidest , mida pidi kandma tahvlile vaatamiseks ja teatris , polnud lõpuks midagi hullu , ainult ma istusin neid järjekindlalt katki , nii et vähemalt ühel klaasil oli alati pragu sees ) . 
315	NA	 See oli lõpp . 
315	NA	 Süütuse lõpp , sest süü oli lõpuks saanud nime . 
315	NA	 Nii . 
315	NA	 Aga see ei pea mitte kunagi välja tulema . 
315	NA	 Ja kuidas see , muide , peaks tulema ? 
315	NA	 Ma ei hakka ju ometi ... 
315	NA	 Ma isegi ei kujutanud ette , mida ei hakka . 
315	NA	 Elada tuleb üksi , inimestest kaugel , metsas . 
315	NA	 Kogu elu peab olema häbi peitmine , patukahetsus , süüst puhtaks pesemine ( sest ma olen must , räpane ! ) , tõestamine , et sellest hoolimata ... 
315	NA	 Minust peab saama kuulus teadlane , midagi sellist ... 
315	NA	 Siis inimesed ei julge ... 
315	NA	 Aga põhiline : varjata , varjata ! 
316	NA	 Kogu mu elu on lõppude lõpuks üksielamise õppimine . 
316	NA	 Sellest on saanud teatud kirg . 
316	NA	 Kuna ma teadsin , et vanapoisid on vastikud , siis tõotasin endale , et igasugust minnalaskmist tuleb vältida . 
316	NA	 Meie naaber oli just üks vanapoiss , kes ei niitnud oma aiast rohtu ja lasi õunad puu alla ära mädaneda . 
316	NA	" Ta nimi oli , ütleme , Kuusemets ja "" Kuusemetsa aed "" oli meie peres teatud mõttes korratuse sünonüümiks . "
316	NA	 Kuusemetsa aia ja meie aia vahel polnud millegipärast tara ja Kuusemetsa lokkavas heinas sai hiilida . 
316	NA	 Kibe iroonia oli sealjuures see , et Kuusemetsal oli alati parem õunasaak kui meil , kes me vanaema juhtimisel lakkamatult oma õunapuualuseid kõplasime . 
316	NA	 Need pidid olema mustal mullal , umbrohuvabad ! 
316	NA	 Nüüd on Kuusemetsa aed muutunud tõeliseks džungliks , sest peale õunapuude on seal teisigi puid kasvama hakanud . 
316	NA	 Kuusemets elab endiselt seal , on endale ainult väikese koera võtnud ( kes on õues ketis ja klähvib lakkamatult ) . 
316	NA	 Ta madal majake on jäänud täiesti puude varju , tänavalt see ei paistagi ; Kuusemets on muutunud praktiliselt nähtamatuks , ainult koerake klähvib , nagu oleks tema Kuusemetsa hääl , mis tahab rääkida , rääkida ... 
316	NA	 Vahepeal istus Kuusemets pealegi vangis . 
316	NA	 Ma olin siis alles koolipoiss . 
316	NA	 Ta pidas tollal üürilisi , oli üks noorpaar . 
316	NA	 Üksõhtu , pimedas , oli mees meie ukse taga , sokkide väel , pea verine . 
316	NA	 Kuusemets oli talle pudeliga pähe löönud . 
316	NA	 Jumal teab , mis vanapoisil arus oli ! 
316	NA	 Oli purjus peaga koju tulnud ja hakanud tüli norima . 
316	NA	 Sellest vahejuhtumist sain ma aru , et üksi elades võib peast segi minna , võib hakata teiste õnne kadestama , kuni selleni , et võtad pudeli ja virutad . 
316	NA	 Kuusemets oli hea lukksepp , tegi vanglas tööd , sai varem lahti , ei võtvat sestpeale tilkagi , naabritega ei räägi niigi palju kui enne , kaob oma majja , lehestik lööb ta järel kokku , ainult koerake kargleb , klähvib ... 
317	NA	 Negatiivne eeskuju oli niisiis olemas . 
317	NA	 Tähendab , tuleb õppida pesu pesema ja triikima , toitu valmistama , tube koristama , tuleb elada nagu korralikud inimesed , isegi paremini , puhtamini , kindlasti paremini ja puhtamini , sest võltsing peab alati olema veenvam kui originaal . 
317	NA	 See ei valmistanud mulle algusest peale raskusi , pealegi oli ema niikuinii sisse seadnud korra , et ma pean ise oma koolipluuse ja sokke pesema , pükse viikima . 
317	NA	 Tegin seda täie teadmisega , vastu rääkimata . 
318	NA	 Teadsin , et on olemas räpased vanapoisid ja on olemas õilsad üksiklased . 
318	NA	 Neid polnud ma küll kohanud , aga nende olemasolu võis aimata kultuurist . 
318	NA	 Sain aru , et üksiku ainus tõeline kaaslane ja pääsetee on kultuur : kirjandus , kunst , muusika . 
318	NA	 Nende kaudu räägib ta surnutega , igavikuga . 
318	NA	 Ma ei ütleks , et ma julgesin mõelda veel mingist loomingust . 
318	NA	 Tuli lihtsalt olla kultiveeritud . 
318	NA	 Pealegi , pidi ju olema , et kuskil on olemas mõte , et küllalt sügavale kunsti kaevudes on võimalik leida seletus sellelegi armetule eksistentsile , mis pidi olema minu oma . 
318	NA	 Nagu kunagi isa käest kinni hoides ja aina küsides , miks see ja kuidas teine , teel Kivimäe sauna , hakkasin ma nüüd pinnima Kultuuri , haarasin tema käest . 
318	NA	 Isaga ei rääkinud ma niikuinii ammugi enam , selles mõttes . 
319	NA	 Ma tegin endast ise deporteeritu , küüditasin ennast ise inimeste ühiskonnast . 
319	NA	 Ja alustasin ühtlasi lõputut rehabiliteerimisprotsessi . 
319	NA	 Selles mõttes olen ma olnud enda teadmata oma rahva vääriline poeg . 
320	NA	 Ja sellisena , ma usun , tean ma paremini kui enamik inimesi , isegi kultuuriinimesi , mis on kunsti tähendus ja abi . 
320	NA	 Ta on väljatõugatute kodumaa , üksikute lootus , see kuulus Espérance . 
320	NA	 Ta aitab palju . 
320	NA	 Ta ei aita eriti midagi . 
320	NA	 Kuidas kunagi . 
320	NA	 Kultuur on midagi minu ja surma vahel ( sest üksik on lakkamatult oma surmaga , selle kummitusega , kahekesi , hanté par sa mort ) , õhuke , tuule käes liikuv ja kumerduv kardin selle jäleda ja kutsuva tühjuse ees . 
320	NA	 Mõned lohutavad sõnad , mõned värsiread , mis sul ikka on meeles . 
321	NA	 Kunsti ja üksinduse vahel on mingi intiimne ja keeruline seos , see on peaaegu nagu abielu . 
321	NA	 Kunst sünnib üksinduses ( t ) . 
321	NA	 Isegi näitleja kunst , kui see on kunst , sünnib üksinduses . 
321	NA	 Näitleja on laval üksi , ta on inspireeritud olekus , ta räägib ju väljamõeldud inimestega , tegelastega , mitte inimestega . 
321	NA	 See on liigutav ja naeruväärne . 
321	NA	 Kõige üksildasem kunst on muidugi kirjutamine : nagu tõeline vaimust vaevatu räägid sa eikellegagi ja pöördud kõigi poole . 
321	NA	 Üksinduses on korraga midagi suurt ja midagi armetut , samuti kunstis . 
321	NA	 Ta on suur ja jälestusväärne . 
321	NA	 Ta on poolpõrunud vanapoisi üksipobisemine , ta on maailma vastupandamatu hääl . 
322	NA	 Üksindus ise on sealjuures kunst , oskuse mõttes üksi olla . 
322	NA	 Selle omandamine pole sugugi lihtne , vähemalt minul on see läinud üle kivide ja kändude . 
322	NA	 Tundub , et nüüd hakkan juba hakkama saama , pole enam väga vigagi . 
322	NA	 Alguses oli ikka päris jube . 
322	NA	 Esimene üksielamise kogemus , Matsalu looduskaitsealal , kuhu ma esimesel keskkoolisuvel ennast praktikale saatsin . 
322	NA	 Kogu klass läks kuhugi praktikale , koos muidugi , mina komandeerisin ennast üksi Matsallu . 
322	NA	 Päeval käisin looduskaitseala töötajate ja teiste abilistega laidudel linnupoegi rõngastamas , vanu linde ka , kui õnnestus mõni pesalt kahvaga kinni saada . 
322	NA	 Pärast lõunat polnud midagi teha . 
322	NA	 Elasin mõisahoone alumisel asustamata korrusel väikeses niiskes toas , mida elektriradiaator sugugi soojaks kütta ei jõudnud . 
322	NA	 Sama maja ülemisel korrusel oli üks korter , kus elas teaduslike töötajate noor abielupaar . 
322	NA	 Nad kutsusid õhtul enda juurde telekat vaatama . 
322	NA	 Naine oli ümmargune ja emalik . 
322	NA	 Käisin vahest tema köögis niisama juttu rääkimas . 
322	NA	 Mõnikord seisin tema ukse taga , julgemata koputada . 
322	NA	 Kartsin , et segan neid liiga palju . 
322	NA	 Õhtune telekavaatamine nende hubases ( tundus , et ülimalt hubases ) kodus oli tõeline pääsemine . 
322	NA	 Sest mida teha üksi oma kongis ? 
322	NA	 Pihku peksta ja tunda häbi ? 
322	NA	 Lugeda – aga mida ? 
322	NA	 Paraku raamatud alati ei aita . 
322	NA	 Suveõhtud on pikad , valged ja meelad . 
322	NA	 Sul pole ennast kuhugi panna . 
322	NA	 Päeval sai minna Lihula sööklasse sööma . 
322	NA	 See oli peaaegu nagu linnaskäimine . 
322	NA	 Linn , kui ta on kaugel , tundub alati midagi pakkuvat , tundub sind ootavat ja kutsuvat – miski , keegi on tal varuks just sinu jaoks ! 
322	NA	 Ja seal , koha peal , pole midagi . 
322	NA	 Veidi meelelahutust inimeste jälgimisest . 
322	NA	 Nii Lihulas kui ka Pariisis . 
322	NA	 Üks pääsetee oli veel minna Leili juurde , kes oli vanema õe sõbranna ja kursusekaaslane , bioloogiatudeng . 
322	NA	 Ta elas eraldi kuskil saunas ja püüdis , mulle tundub , mingeid kahetiivalisi , uuris nende populatsiooni , nende osa luha ökosüsteemis . 
322	NA	 Leili oli suur pikk tüdruk , temaga sai lobiseda . 
322	NA	 Aga alati polnud tal aega . 
322	NA	 Liiga tihti ei saanud ka sinna minna , see oleks olnud oma üksinduse paljastamine . 
322	NA	 Tuli olla cool , kuigi seda sõna ma veel ei teadnud . 
322	NA	 See oli rohkem instinktiivne . 
322	NA	 Leilile tuli mõnikord ka tema peigmees ( nii ma teda mõttes nimetasin ) külla ja siis ma tundsin ennast kuidagi ebamääraselt alandatuna . 
322	NA	 Mina olin tal niisama , parema puudumisel . 
322	NA	 Ühesõnaga , see Matsalu-kuu , kui see kuud aega oligi , oli paras kolgata . 
322	NA	 Aga seda ei tohtinud välja näidata , kõige vähem tohtis seda näidata endale . 
322	NA	 Üksi mitte hakkama saamine tähendas üldse mitte hakkama saamist . 
322	NA	" Ema ja isa käisid mind seal vaatamas ja leidsid , et ma elan "" niiskes keldris "" , see oli nende meelest skandaalne . "
322	NA	 Mina seda nii ei osanud näha . 
322	NA	 Ema ja isa on mind igal pool mu elu- ja üksinduse paikades vaatamas käinud , isegi Klaipedas sõjaväelaagris , selles mõttes on nad olnud küll väga järjekindlad . 
322	NA	 Ainult siia , Pariisi , pole nad saanud tulla . 
322	NA	 Isa võib-olla tulekski , kui ma ainult kutsuksin . 
323	NA	 Matsaluga võrreldes läks Järiste–Tartu periood juba päris libedasti . 
323	NA	 Võib-olla sellepärast , et ma sõitsin maalt iga päev linna . 
323	NA	 Rongisõit mulle meeldis . 
323	NA	 See oli vaheaeg elus . 
323	NA	 Midagi ei pidanud tegema , midagi ootama , rong hoolitses ise aja möödumise , maastiku vaatepildi möödumise eest . 
323	NA	 Elva rong oli mu igapäevane meditatsiooni kakskümmend minutit , kuigi ma sellest nii ei mõelnud . 
323	NA	 Ja Tartus , linna peal , koolis nägi igatahes inimesi . 
323	NA	 Näib , seda vaatemängu on üksikule vaja . 
323	NA	 Juba esimeses klassis armastasin ma riietehoius vaadata , kuidas teised lapsed mürasid . 
323	NA	 Ema räägib , et kord tulnud ta mulle järele . 
323	NA	 Riietehoius käinud hirmus mütsisõda ja turnimine , mina istunud , vaadanud teiste lõbu ja naernud kõigest südamest . 
323	NA	 Ise ma midagi sellist muidugi ei mäleta . 
323	NA	 Vahetunnis meeldis mulle kõige rohkem seista akna all ja õue vaadata . 
323	NA	 Seal akna all oli söehunnik , tagaplaanil männid , üks küngas ja kuur . 
323	NA	 See must söehunnik , sügisel kollastest kaselehtedest kirjatud , on mul praegugi täpselt silme ees . 
323	NA	 Seda vaadates unistasin ma lõputult erinevatest majadest , nukumajadest , kus ma elaksin , mudellaeva ehitamisest . 
323	NA	" See pidi tulema tõeliste purjedega , selline nagu entsüklopeedia pildil ( "" purjelaevad "" , "" kuunar "" ) ja tegema mind tõeliselt õnnelikuks , ma olin selles kindel . "
323	NA	 Mudellaeva puust kere , ostetud naabri Reinu käest , seisis kodus garaažis laua peal ja ma ei osanud sellega midagi teha . 
323	NA	 Garaaž oli hämar ja külm , isa tööriistad läikisid seal laua peal , lõhnas õli järele . 
323	NA	 Üritasin vineerist midagi välja saagida . 
323	NA	 Aga see igapäevane läbikukkumine garaažis ei takistanud mu igapäevast unistamist kooli söehunnikut vaadates . 
323	NA	 Kuni tuli õpetaja ja ajas jalutama . 
323	NA	 Siis tuli jalutada . 
324	NA	 Aga näib , jah , et linn on üksinduseks talutavam dekoor . 
324	NA	 Tema alaline vaatemäng , inimeste liikumine , nende näod ja kehad , tulede süütamine ja kustutamine nagu teatris , lahutab meele endast ära . 
324	NA	 Tartugi lahutas . 
324	NA	 Ainult ülikool tundus mulle tõelise arusaamatusena . 
324	NA	 Keskkoolist vabanedes ma uskusin kuidagi , et nüüd on sellega lõpp , saan hakata oma elu elama ( kuigi mul seda polnud , ega olnud ka kuskilt võtta ) , aga ülikool oli veel hullem . 
324	NA	 Loengud olid pikad ja igavad , taimeanatoomia praktikumis pidi värviliste pliiatsitega mikroskoobist maha joonistama nagu viiendas klassis . 
324	NA	 Need pidid kaasas olema – pliiatsid ! 
324	NA	 Esimene eksamisess möödus nagu unes , aga kuidagi sain selle tehtud , isegi neljadele-viitele . 
324	NA	 Olen alati eksameid kartnud , hea , et neid enam ei pea tegema . 
324	NA	 Näen neid veelgi unes . 
325	NA	 Otsustasin , et tuleb põgeneda , kohe . 
325	NA	 Milleks veel oodata , vaevelda kasutult viis aastat selles õnnetus ülikoolis . 
325	NA	 Kuulasin Matsalu looduskaitsealal maad . 
325	NA	 Neil oli tõepoolest olemas tehniku koht ( see on midagi nagu valvur-tööline ) ja isegi talumaja talle . 
325	NA	 Talumaja oli ilmetu võsa serval , madal pikk hall maja , nagu nad seal on . 
325	NA	 Oli talv , kui teda vaatamas käisin . 
325	NA	 Kujutlesin ennast seal elamas , üksiku , alandliku , peaaegu pühana . 
325	NA	 Ainuke probleem , tuli kuidagi pääseda sõjaväest . 
326	NA	 Sõjaväest pääsemiseks , nagu ma teadsin , sai kasutada hullumaja . 
326	NA	 Tuli hullu mängida . 
326	NA	 Seda ma ei julgenud ega osanud , aga ma arvasin , et mul on üks trump . 
326	NA	 Tuleb psühhiaatrile rääkida sellest , see on ju ometi nagu vaimuhaigus ja veel hullem . 
326	NA	 Selliseid ometi sõjaväkke ei võeta ! 
327	NA	 Ma olen administratsiooni ees ennast alati võimetu ja arana tundnud . 
327	NA	 Viimati tuli administratsioonihirmu kogeda siin , läinud talvel . 
327	NA	 Eesti administratsiooni ma enam nii ei karda , seal ma saan apelleerida tuntusele , see on ikkagi kaitse . 
327	NA	 Muide , isegi Crédit Lyonnais's arve avamisele aitas kaasa , kui ütlesin , et ma olen kirjanik . 
327	NA	 Neid siin austatakse , Prantsusmaa on ikkagi raamatumaa . 
327	NA	 Siis , 1981. aasta talvel Tartus , mul polnud midagi ette tuua . 
327	NA	 Mulle tundub , et sõjaväest kõrvalehoidjatega oldi tollal ka üsna karmid , arvestades Afganistani sõjaga , mis siis käis . 
327	NA	 Sellest räägiti juba hirmulugusid , aga neile ma eriti ei mõelnudki . 
327	NA	 Minu jaoks oli sõjavägi kui selline juba praktiliselt võrdne surmaga . 
327	NA	 Aga kuidas saada hulluarsti vastuvõtule ? 
327	NA	 Tuli välja , et selleks tuleb minna kõigepealt rajooni polikliinikusse ( kuna olin sisse kirjutatud Tartu rajooni ) ja võtta seal närviarsti saatekiri . 
327	NA	 Niisama otse ei saanud , igatahes mina ei osanud ega julgenud . 
327	NA	 Olen alati alandlikult teinud läbi kõik administratsiooni astmed , nagu ma olen näinud tegemas oma maalt pärit vanemaid . 
327	NA	 Nad pole kunagi osanud endale vähimaidki eeliseid taotleda , isegi poes polnud neil ühtegi tutvust ! 
328	NA	 See oli jube . 
328	NA	 Närviarst oli mees , õde naine . 
328	NA	 Kabinet oli kitsas ja palav , me istusime seal kolmekesi . 
328	NA	 Ma pidin esitama oma kaebuse . 
328	NA	 Mis mul viga on ? 
328	NA	 Ja ma tegin seda . 
328	NA	 Arad ilmutavad ikka vahel meeleheitlikku julgust . 
328	NA	" "" Olen täheldanud homoseksuaalseid kalduvusi "" või midagi sellist ma ütlesin , hääl jäi kurku kinni , poos . "
328	NA	 Lause oli varem valmis mõeldud . 
328	NA	 Õde läks punaseks nagu peet . 
328	NA	 Arst üritas mitte midagi välja näidata . 
328	NA	 Ilmselt olin ma näost sinakaks tõmbunud . 
328	NA	 Ta katsus mu oimukohta , küsis , ega ma ole sellele viimasel ajal kukkunud , seal olevat kollane plekk . 
328	NA	 Mul ongi natuke kollakas jume . 
328	NA	 Igatahes ta kirjutas mulle vastuvaidlematult saatekirja . 
328	NA	 Veel aastaid hiljem , kui see stseen Tartu rajooni polikliinikus mulle meelde tuli , jäin häbist keset tänavat seisma . 
329	NA	 Päris hulluarst oli seal üleval , üle jõe , Staadioni tänaval , Staadionis , nagu seda kohta Tartus kutsuti . 
329	NA	 Oli juba talvepoolne kevad , tihased laulsid . 
329	NA	 Vantsisin sinna nagu tapetu . 
329	NA	 Hulluarst oligi selline nagu raamatutes ja filmides . 
329	NA	 Huvitav , et elu aeg-ajalt ongi selline nagu raamatutes . 
329	NA	 Üldiselt seda ei usuks . 
329	NA	 See oli vana mees , lehvivate valgete juustega , silmanähtavalt imelik . 
329	NA	 Meile kõigile jääb elu , mida me elame , aastatega külge . 
329	NA	 See on võrdlemisi kurb ja pateetiline . 
329	NA	 Temale ei valmistanud miski inimlik enam üllatust . 
329	NA	" Ta küsis asjalikult : "" Kas teie käite poisi juurde või poiss käib teie juurde ? "" "
329	NA	 Sellest küsimusest ei saanud ma midagi aru . 
329	NA	 Nii praktilist lähenemist ei olnud ma oodanud . 
329	NA	" Mina ei olnud kellegi "" juurde käinud "" . "
329	NA	 Minu meelest piisas sellest , mis toimub peas ! 
329	NA	 Ma pomisesin midagi vastuseks , ma ei mäleta kumma variandi ma valisin . 
329	NA	 Aga administratsioonis tuleb alati valida üks pakutud variantidest , muidu jätad kahtlase mulje . 
329	NA	 Võimudega tuleb koostööd teha . 
329	NA	" Vanamees ütles : "" Teate , ma ei võta teid praegu arvele ega midagi . "
329	NA	 Las see jääb meie vahele . 
329	NA	" Tehke sporti , käige tüdrukutega väljas , unustage parem need rumalused ... "" "
329	NA	 Tänasin teda kogeldes , kadusin sealt haiglast nagu tuul . 
329	NA	 Õues õhu käes tundsin suurt vabanemist . 
329	NA	 Sain aru , et oht oli minust mööda läinud . 
329	NA	 Mul ei õnnestunudki ennast ametlikult degradeerida . 
329	NA	 Unistus talumajast looduskaitsealal tuli muidugi maha matta , aga tõtt-öelda see oligi ennast juba ammendanud , ma olin kogu selle elu seal juba ära jõudnud mõelda ... 
329	NA	 Astusin kerge südamega mäest alla Emajõe poole . 
330	NA	" Olen ikka mõelnud , et pean tänama Nõukogude võimu , mitte ainult selle eest , et ta mind "" maksuta koolitas "" , nagu vanaema öelda tavatses . "
330	NA	 Vaid ka selle eest , et ta oma repressiivsüsteemiga mind ülikoolist ära ei lasknud tulla . 
330	NA	 Tänu sellele sain ma kõrghariduse . 
330	NA	 Ma ei ole seda küll peaaegu kasutanud , aga siiski , mul on hea meel , et ta on mul olemas . 
330	NA	 Ma ei tahaks olla ainult päris autodidakt . 
330	NA	 Autodidaktid on alati natuke naeruväärsed , sellised rabedad kätega vehkivad entusiastid , kes puhtalt oma teadmiste poolikuse pealt arendavad kõiksugu hiilgavaid teooriaid . 
330	NA	 Vähemalt ühes inimteadmiste vallas , mis on bioloogia , ma tunnen ennast kuidagi kindlalt ja see takistab mul saamast , ma usun , selliseks entusiastlikuks autodidaktiks ka mujal . 
330	NA	 Autodidaktid on natuke nagu nupust nikastanud , ja tegelikult ei ole ma kunagi tahtnud olla nupust nikastanud ega Staadioni tänaval arvel seista . 
330	NA	 Peale Nõukogude võimu pean ma tänama ka seda lehvivate valgete juustega vanameest , kes oma elus küllalt tõelist hullust oli näinud , et mu fantaasiaid mitte liiga tõsiselt võtta . 
331	NA	 Päevad on nüüd , paistab , ühesugused valkjashallid ja külmad , nii viis kraadi . 
331	NA	 Inimesed mähivad ennast sallidesse , kohvikute ja restoranide toidu- ja kohvilõhnad on külmas õhus teravamad . 
331	NA	 Pariis sellisena , nagu ma teda esimest korda nägin , jaanuaris , peaaegu üksteist aastat tagasi . 
331	NA	 Ma ei käi enam oma sandwichibaaris , juba mõnda aega . 
331	NA	 Ma ei söö enam üldse lõunat . 
331	NA	 Nagu ulatuks mu konformism selleni , et lähen kaasa moslemite ramadaaniga , mis nädala eest algas . 
331	NA	 Aga hommikul ma söön , ja see on paraku pärast päikesetõusu . 
331	NA	 Ma ei söö lõunat , sest ma tahan meelde tuletada . 
331	NA	 Meelde tuleb ainult valges , ainult valges ma näen , mida mäletan . 
331	NA	 Ja valge aeg on siingi praegu nii lühike , seda ei tasu söömisega katkestada , niikuinii läheb päike kohe looja . 
332	NA	 Midagi on nendes üksluistes külmades päevades lootusrikast , ma ei tea , mida . 
332	NA	 Kõige rohkem nad meenutavad mulle Tartut ja selle lõputut halli talve , rasvast pirukalõhna Raekoja platsi pirukabaari ümber , vesist suud ja vesist nina , hakkide kisa õhtul . 
333	NA	 Aga kui sellesse ühtlasesse valgesse taevakattesse ilmuvad äkki sinised augud , nagu praegu , ja kuldnokk telekaantennil toob kuuldavale paar vaikset vilet ( ma tean , need on talvituvad kuldnokad ) , siis on tunne , nagu oleks kevad juba käes , juba tulemas , see vana Tartu kevad . 
333	NA	 Imelik masin on see inimene , tõepoolest , imelik masin . 
334	 21. 11. 01 	 21. 11. 01 
335	NA	 Kuu aega on veel jäänud siin olla , pilet on 21. detsembriks . 
335	NA	 Ootasin lõppu kui vabanemist , nüüd kardan seda kui tundmatust . 
335	NA	 Nüüd tundub , et see võiks ju jätkuda . 
335	NA	 See : vaba hõljumine kahe maailma vahel , kui sa pole enam õieti siin ega veel õieti seal , kui miski sind päriselt ei seo . 
335	NA	 Näib , et ainult selline vabadus on mulle vastuvõetav . 
335	NA	 See on kahtlemata haiguslik , see takistab elamast . 
335	NA	 Ei saa ju olla kogu aeg kahe vahel , kogu aeg vaba . 
335	NA	 Kogu aeg ei saa olla Elva rongis Aiamaa ja Tartu vahel . 
335	NA	 Seda enam , et seda rongi ei olegi enam , seal ei saaks üldse olla . 
336	NA	 Eile tuli K-lt kiri , mis tegi mu nii õnnelikuks ja ajas nii elevile , et öösel ei tulnud undki . 
336	NA	 Vastu hommikut nägin unes , et kirjutan lasteraamatu , joonistasin selle jaoks just pilti , mis kujutas järgmist olukorda . 
336	NA	 Oli kaks maja , lähestikku , aga üks valges , lagedal , teine metsa ääres pimedas . 
336	NA	 Neist voolas mööda kiire kärestikuline jõgi . 
336	NA	 Kummagi maja elanikud tahtsid elada teises majas , kui nad elasid , aga samal ajal ei tahtnud ka oma maja maha jätta . 
336	NA	 Ühe maja elanik ( see maja oli tegelikult täpselt mu vana maja , ainult teine oli väljamõeldis , seal pole säärast teist , samuti mitte jõge jms. ) kartis musta auku metsas , kuhu kadus tee maja taga . 
336	NA	 Sodisin seda pliiatsiga mustaks , see tuli päris hästi välja , siis hakkasin jõge joonistama ; läksin aina allavoolu ja allavoolu , oli selge , et jutujärg kaob käest , et ma eemaldun reaalsusest , aga see oli nii kerge ja võimas . 
336	NA	 Telefonihelin katkestas selle joonistamise . 
336	NA	 Oli juba valge . 
336	NA	" Kes helistas , oli toru ära pannud , kui vastu võtsin ja korralikult "" mitteunise "" häälega jaa ütlesin . "
336	NA	 Arvasin , et see oli kindlasti isa või ema , kes see teine ikka nii hommikul vara helistab . 
336	NA	 Ja neile ei taha ju näidata , et olin alles voodis . 
336	NA	 K. kirja sain Anneli käest büroos . 
336	NA	 Võtsin ja läksin sellega jõe äärde , et loen seal ; kiri oli paks ja pikk , tõotas head aega . 
336	NA	 Sellised päris kirjad on nii haruldased , et nende lugemist ei saa niisama mööda lasta . 
336	NA	 Tuleb korraldada väike rituaal . 
336	NA	 Taevas oli pooleldi selginenud , õhtupoolne madal päike pani valged kerged pilved altpoolt kumama . 
336	NA	 Selles kerguses oli midagi nii suvist , et hetkeks tundus , nagu peaks seal taevas nägema pääsukesi lendamas . 
336	NA	 Aga õhk oli külm ja niiske , talvine . 
336	NA	 Ja paplid kollased , kaldapealne nende kollastest lehtedest kirjatud . 
336	NA	 Üks kuldnokk vilistas vaikselt . 
336	NA	 Kõik aastaajad olid korraga , jooksid kokku . 
336	NA	 Ootust polnud enam . 
336	NA	 Siis tuli aeg tagasi . 
336	NA	 Mõtlesin edasi astudes sellele ülivõimsale teleskoobile Tšiili mägedes , mida üksõhtu telekast näidati . 
336	NA	 Valgus , mida sellega näeb , tuleb miljardite aastate tagant , universumi algusest , sellest ajast , kui Maad vist veel polnudki või igatahes polnud Maal mingit elu . 
336	NA	 Minevik paistab tulevikku ja need mõisted kaotavad seal teleskoobis tähenduse . 
336	NA	 Sellel pole muidugi mingit seost nende paplilehtede , pilvede ja minu aastaajatunnetega , aga siiski ... 
336	NA	 Ma ei tea , mis siiski . 
336	NA	 Istusin kivipingile ja asusin kirja lugema . 
336	NA	 Vahepeal naersin heastmeelest . 
336	NA	 Vahepeal tõusin püsti , sest pink oli külm , siis istusin tagasi , puksusin veel naerda . 
336	NA	 Kiri on ikka võimas asi . 
336	NA	 Paned ta posti ja kuue päeva pärast kuskil teises linnas keegi istub jõe ääres ja naerab omaette . 
336	NA	 Siin linnas näeb küll palju hullusid , aga harva neid , kes omaette naeravad . 
336	NA	 Üldiselt on inimesed sünged või vähemalt asjalikud , isegi need harvad jalutajad või unelejad või seksuaalpartnerit passivad homoseksuaalid seal eespool Louvre'i kohal . 
336	NA	 Möödunud talvel paar korda üks naine laulis Aleksander III silla all . 
336	NA	 See on malmist sild , selle all oli võimas kaja , naine oli tõelise võimsa koolitatud häälega , see oli peaaegu et liiga vali , nagu valjuhääldajast oleks lastud , kui sealt silla alt läbi läksid . 
336	NA	" Ta esitas alati Bach-Gounod' "" Ave-Mariat "" . "
336	NA	 Eks temagi olnud hull . 
336	NA	 Aga mitte see mulatipoiss , kes eile tantsis langenud paplilehtedes , nii et need sahisesid . 
336	NA	 Tal olid kõrvaklapid peas , ta ise kuulis muusikat , mille järgi ta tantsis , möödaminejad kuulsid ainult tema jalgade kahistamist paplilehtedes . 
336	NA	 See on täiesti normaalne . 
336	NA	 Paljudel on klapid peas ja paljud räägivad tänaval mobiiltelefoniga , nagu räägiksid nad üksi . 
336	NA	 Igaüks elab oma väikeses , oma tohutus maailmamullis , kuhu teised inimmaailmad paistavad nagu valgusaastate kauguselt , nagu ajast enne nende , enne minu sündimist . 
336	NA	 Nii see linn elab oma elu , ilma et keegi kellelegi õieti korda läheks . 
336	NA	 Ainult siis , kui sa oled õnneliku näoga , kui sa naeratad omaette , siis inimesed vaatavad sulle järele , seda ma olen tähele pannud . 
336	NA	 Hulluke ! 
336	NA	 Kõik tahaksid osa saada õnnest , uskumata selle olemasolu . 
337	NA	 K . kirjutab oma kirjas ääremärkusena , et surnuaed linnas on koht , kus loodus sisse murrab , kus linnal ja maal pole teravat vahet . 
337	NA	 Tõepoolest , juba surnukehade mahamatmises on midagi väga põllumajanduslikku . 
337	NA	 Ühtlasi midagi väga paikset . 
337	NA	 Inimesed olid seotud maaga , ühe kohaga , kus nad kasvatasid toitu ja lapsi ja surid ja maha maeti ja kuhu olid maetud nende esivanemad ja kuhu maeti nende lapsed . 
337	NA	 Ma kujutan ette , et seda kohta nad tõepoolest tundsid . 
337	NA	 See oli kodu . 
337	NA	 Võõrsile sattumine oli vist ikka rohkem erand või õnnetus . 
337	NA	 Nüüd on surnud omaette , elavad käivad omaette oma juhuslikku teed : kes kuhu sattub . 
337	NA	 Suuremat hulka neist siin linnas sagivatest kehadest ootab krematoorium ja nimetu ühishaud . 
337	NA	 Montparnasse või Pére-Lachaise on ainult rikastele ja veel neile rikastele , kes sellest hoolivad , kes hoolivad maast . 
338	NA	 Aga maal on surnuaed jälle nagu tükk linna , tükk tsivilisatsiooni tarbetust . 
338	NA	 Tarbetud teerajad , lihtsalt jalutamiseks , kirjadega kivid ja ristid , lihtsalt lugemiseks , puud ja põõsad lihtsalt ilu pärast . 
338	NA	 Surnud maasurnuaial on nagu linnainimesed , kes üksteisest tänaval mööduvad , tihedalt koos , aga kunagi kokku saamata , suhteliselt võrdsed ja nimetud , isegi kui kividel ja ristidel on nimed , samuti kui korteriustel . 
338	NA	 Minugi korteriukse kõrval kellanupu all on mu nimi , mida siin keegi loomulikult hääldada ei oska . 
338	NA	 Kuu aja pärast ma tõenäoliselt võtan selle lipiku sealt ära ja sellest ei jää mingit märki , keegi siin majas ei mäleta , mis sinna kirjutatud oli . 
338	NA	 Võib-olla majahoidja natuke aega , sest ancien locataire , endise üürniku nimi , on asjaajamises oluline . 
338	NA	 Madame ja Monsieur Renard jäävad mind mõneks ajaks mäletama , surnuaiavahid , keda ma vihkan . 
338	NA	 On vist tõesti nii , et meie vihamehed mäletavad meid . 
338	NA	 Mida suurem viha , seda sügavam mälestus , kas või seitsmendamast põlvest saadik . 
338	NA	 Vahepeal toppis Monsieur Renard ukse alt sisse ühe kirja ja ühe paksema ümbriku – see on Viivi saadetud raamat , ma tean . 
338	NA	 Tegelikult pole mul ju mingit põhjust teda vihata , see on niisama jutujätkuks öeldud , see vihkamine . 
338	NA	 Ja temal pole mingit põhjust mind mäletada . 
338	NA	 Kirjutades kipud kergesti liialdama , et asja huvitavamaks teha . 
339	NA	 Ka surnuaedades kolitakse vanad surnud välja ja uued pannakse asemele . 
339	NA	 Juhul kui plats pole ostetud igaveseks , concession á perpétuité , nagu mõnda kivisse või hauakabelisse on raiutud . 
339	NA	 Kui keegi enam ei maksa , ilmub hauale post plekist tahvliga , mis kuulutab peatset väljatõstmist . 
339	NA	 Teatud aja möödudes ilmuvad töölised koos vastava ametnikuga . 
339	NA	 Ma olen seda oma silmaga näinud . 
339	NA	 Kondid võetakse hauast välja ( siin pole nad mullas , vaid kivist kambris , sarkofaagis ehk lihaõgijas ) ja pannakse selleks ette nähtud puust kasti . 
339	NA	 Viiakse sinna , kuhu vaja . 
339	NA	 Ametnik jälgib , et kõik toimuks seadusetähest kinni pidades . 
339	NA	 Kui turvaline on elada ja surra maal , kus kõik on nii hästi korraldatud ! 
339	NA	 Eile olid üle tänavate veetud jõuluvanikud esimest päeva tuledes . 
339	NA	 Ilmselt on ette nähtud , et nad süüdatakse 20. novembril . 
339	NA	 Nagu sandarmeeria jaoks algab administratiivne talv näiteks 19. novembril . 
339	NA	 Nii on alati olnud , nii ka on ja jääb . 
339	NA	 See on tsivilisatsioon , Prantsusmaa on väga tsiviliseeritud maa . 
340	NA	 Kuna minul ei ole tsivilisatsiooni eriti palju kuskilt võtta , siis hoian ma kinni vähemalt sellest kultuurist , nii palju kui mul teda on . 
340	NA	 Nendest mõnest luuletusest , mida ma mäletan . 
340	NA	 Neid , muide , saab kaasa võtta ka sellesse vahepealsesse vabadusse , kahe sihtkoha vahele , kuhu ei saa võtta maju , maid ja esivanemate haudu . 
340	NA	 Siiski olen ma just nende immateriaalsete asjade järel kõndides pimesi otsinud oma päriskodu , kohta , kus jalg maha panna , kuhu jääda . 
340	NA	 Võimetu jääma , nagu ma ise olen . 
340	NA	 Võib-olla ongi nii , et mida juuretumaks muutub meie kultuur , mida nomaadsemaks meie elud , seda teravamalt kummitab meid püsivuseigatsus . 
340	NA	 Vähemalt dekoor peab meenutama püsivust . 
340	NA	 Lugesin , et isegi kummipuid turustatakse tegelikult ühekordselt kasutatava tootena . 
340	NA	 Nad on valmis kasvatatud kiirkorras , eritingimustes , ja lähevad korteris ruttu inetuks . 
340	NA	 Igal aastal tuleb osta uus kummipuu ja mängida , nagu kasvataksid sa kodus kummipuud , elaksid rahulikku ja püsivat elu kummipuu all . 
340	NA	 Kogu tohutu kodukujundustööstus , mille käive ei lakka kasvamast , on rajatud sellele kodususedekoori loomise ihale . 
340	NA	 Inimestele müüakse kalli raha eest kodu misanstseeni , paberist ja papist püsivuse allegooriat . 
341	NA	 Aga mina , aga mina , aga mina tahan muud . 
341	NA	 Mina otsin kohta , mis oleks korraga reaalne ja sümboolne , kus jalg oleks maas , kõht oleks täis ja ilmasammas ulatuks üles taevasse välja . 
341	NA	 Kust enam ei peaks edasi minema . 
341	NA	 Ma ei tea , kas ühel kohal saab olla nii palju tähendust , kui mina seda nõuan . 
341	NA	 Suumani värsside kannul läksin ma Vilsandile . 
341	NA	 Ta oli osanud selle saare sümboolseks kirjutada . 
341	NA	 See oli püha ermitaaž ( kreeka sõnast eremites – üksiklane , mis omakorda tuleb sõnast eremos – kõrb ) , luuletaja erakla . 
341	NA	 Alandlik ja suur . 
341	NA	 Ei iial tüdi härmas metsara'ast ... 
341	NA	 Siin harjunud ma kartuli ja silguga ja tuisuööde tulepaagi vilguga . 
341	NA	 Nii üht-teist teada saan ma Eestimaast . 
341	NA	 Ja mitte ainult suvitajapilguga . 
341	NA	 ( Suuman . ) 
342	NA	 Valisin erialaks geobotaanika , loopealsete uurimise , korraldasin asja nii , et sain minna Vilsandile oma suvepraktikaid tegema , koostama taimkattekaarti . 
342	NA	 Mis mind selle asja juures tõesti huvitas , oli inimeste maa ajalugu . 
342	NA	 Inimesed on sellele paesele ja liivasele pinnale , Jumala poolt merre visatud tahvlikesele kraapinud oma kirjad , oma põllulapid ja karjamaad ja heinamaad ja teed ja rajad ja õued . 
342	NA	 Ilma et nad oleksid teadnud , mida nad kirjutavad . 
342	NA	 Ega nad üksi kirjutanudki . 
342	NA	 Tuul kandis seemneid , lambad ja lehmad näksisid rohtu , kasvama jäetud puud heitsid varju , rohtude muster joonistus , peen ja keeruline , inimese jaoks loetamatu . 
342	NA	 Sorisin seda rohtu , üritasin midagi kirja panna : Anserina anserina , Capsella bursa-pastoris . 
342	NA	 Tõepoolest , nende nimed ongi meelest ära läinud . 
342	NA	 Ainult lõhn on meeles , põuas närbuvate taimede lõhn ( maarjahein , mida vanasti pandi pesu vahele , et see hästi lõhnaks , angerpist , liivatee , kadakas , ei tea , mis kõik veel , iga kuivav leht heidab õhku eeterlike õlide pilve ) , mis seguneb mere , adru võimuka lõhnaga , kaks elementi , mis segunevad kolmandas , õhus , ja mida neljas , päikese põlev silm , päevast päeva aina küpsetab ja küpsetab . 
342	NA	 Mändide ja kadakate keskpäevavarjud on pruuniks põlenud maale joonistanud rohelisi laike . 
342	NA	 Seal ma hulkusin . 
342	NA	 Minu töömeetodiks oli prooviruutude tegemine : 2x2m lappide taimestiku võimalikult täpne kirjeldamine koos kvantitatiivsete hinnangutega , et andmeid saaks statistiliselt töödelda . 
342	NA	 Nõmmed olid suured , valgus tohutu , mu katsed seda kirja panna tundusid mulle mannetud , ette nurjumisele määratud . 
342	NA	 Järeldused , mis selle töö põhjal teha sai , olid ette teada : inimesed on oma maa maha jätnud ja ära läinud , koos oma hobuste ja sarvloomadega . 
342	NA	 Mets kasvab peale , see kiri kustub , ilma et seda keegi kunagi lugenud oleks , peale selle ehk , kes ta tegelikult kirjutas , inimpõlvkondi pliiatsi ja pintslina kasutades . 
342	NA	 Niidutaimed surevad metsa all tasapisi välja , nõmmed ei lõhna enam nii . 
342	NA	 Järelejäänud majades pesitsevad suviti suvitajad , talvel on kõik väga vaikne ja tühi , ka Aleksander Suuman on ammu läinud . 
343	NA	 Ju luuletajad lennanud on linna 
344	NA	 ja eided nõmmelt kokku a'avad lambaid ... 
345	NA	 – ei ole enam ei luuletajat , eitesid ega lambaid . 
345	NA	 Mis sellest inimeste maast jääb , polegi muud kui need mõned värsid . 
345	NA	 Seniks , kui needki nõmmelt kokku aetakse , suurde unustuse lauta . 
345	NA	 Meri ja mets laulavad küll oma lõputut laulu , aga mis keeles ja kas inimesed seda laulu kuulavad , ma ei tea . 
345	NA	 Seda ma ei mäleta . 
346	 22. 11. 01 	 22. 11. 01 
347	NA	 Üks unenägu , mille peale üles ärkasin ( need jäävad meelde ) , oli see , et tulin Pääskülas mööda Vikerkaare tänavat alla ja jõudsin meie majani . 
347	NA	 Tänava äärest olid nartsissid maha niidetud , neid lebas seal riburada pidi rohu sees . 
347	NA	 See oli arvatavasti , et lillesibulad suuremaks kasvaksid . 
347	NA	 Läksin seda rida pidi ja jõudsin all aianurga juures emani , kes tegi lilledest kimpe , küllap müügile viimiseks . 
347	NA	 Mul olid linnariided seljas . 
347	NA	 Kükitasin sinna ema juurde ja küsisin , kas ma võin endale tuppa vaasi viia neid väikesi valgeid lõhnavaid nartsisse , mida seal maas vedeles . 
347	NA	 Mul oli uus tuba ja uus vaas . 
347	NA	 Tahatuppa oli just uus vahesein ehitatud . 
347	NA	 Sealt pidi ainult isa-ema suure riidekapi veel välja lõhkuma , et see oleks täiesti minu päralt . 
347	NA	 Ema soovitas võtta neid väikesi meelespäid . 
347	NA	 Need olid väga madalad , vastu mulda , tumesiniste õitega , varjus kasvanud . 
347	NA	 Oli ka suuremaid , aga need köitis ta kimpu . 
347	NA	 Ma olin solvunud ja ütlesin talle , et nii ihnes ikka ei maksaks ka olla ! 
347	NA	 Pöörasin selja ja jalutasin maja poole , osalt uhke , et keeldusin , osalt süda valutamas , et nii ütlesin . 
347	NA	 Mul ei olnud neid lilli ju õieti vaja ja mida mina nende heaks teinud olin , lillede kasvatamiseks . 
347	NA	 Ma tulin kuskilt , linnariided seljas , ja tahtsin ainult oma toas meeliskleda , lõhnavad nartsissid vaasis . 
347	NA	 Ja kas ema oli ihnes ? 
347	NA	 Nii paha tunne oli , et ärkasin üles . 
348	NA	 Tõsi on see , et ema on vanaduses väga kokkuhoidlikuks muutunud . 
348	NA	 Isa süüdistab teda ihnsuses . 
348	NA	 Isa on ikka olnud see kulutaja ( ja ta on ikka osanud raha teha , rohkem kui ta kulutab : veel oma 81. eluaastal kasvatab ta tulpe müügiks ja istutas kasvuhoonesse viinamarjad , need küll mitte müügiks , niisama ) , ema on olnud see kokkuhoidja . 
348	NA	 Võib-olla ka sellepärast , et ema on pärit vaesest talust ja orvuna üles kasvanud , vana ema kõige noorem laps . 
348	NA	 Isa on pärit üsna jõukast talust , kõige vanem laps , pärijana kasvatatud ; jäi orvuks küll , aga 19-aastaselt ja võttis siis talupidamise üle . 
349	NA	 Kui mul oleks veerandki oma vanemate suurest pealehakkamisest , ma ei tea , mis ma oleksin siis kõik juba korda saatnud . 
349	NA	 Mul on tänini tunne , kuskil sügaval , et nemad teevad ja toimetavad niikuinii . 
349	NA	 Mina jonnin . 
349	NA	 Mitte avalikult , aga südames . 
349	NA	 Ma olen nende maailma vastu . 
349	NA	 Samas ma tean , et küll nad mind ikka aitavad ja toidavad , kui ma hätta jään . 
349	NA	 Eile alles mõtlesin , kui tuju nullis oli , et eks ma saan ju alati Pääskülla tagasi minna , tahatuppa elama . 
349	NA	 Ega mul nälga surra ega tänavale jääda ei lastaks . 
349	NA	 See oleks küll kohutav tagasilangus . 
349	NA	 Ma ei kannata seal Pääskülas olla paari tundigi , ilma et tuleks depressioon . 
349	NA	 Depressioon algab kohe välisukselt , kui koduõhk mind teretab . 
349	NA	 Tunnen , kuidas õe pere ja ema-isa toimekas mõttekas elu mulle vastu lööb . 
349	NA	 Mis ma olen ? 
349	NA	 Kogu elu on olnud kodust põgenemine , vabadusvõitlus kodu vastu kindla tagalaga sealsamas kodus . 
349	NA	 Nagu oleks see Pääsküla maja mõni talu maal , kaugel metsa taga , ja mina sealt välja rabelenud talupoeg , surmani identiteedikriisis . 
349	NA	 Eks see nii peaaegu olegi . 
349	NA	 Pääsküla on küla , mitte linn , maja on tõesti metsa ääres ning ema ja isa on mõlemad maainimesed . 
349	NA	 Emal on küll noorusest ja kommertskoolist jäänud teatud nõrkus teatriskäimise ja muu sellise järele . 
349	NA	 Ta räägib teatud kohvikutooniga omaaegsetest näitlejatest . 
349	NA	 Näitlejad on eesti kultuuri a ja o. 
349	NA	 Sest me kõik oleme näitlejad , maamatsid , kes püüne peale on ilusad riided selga pannud ja etendavad peenemat elu kui see , mida nad tunnevad . 
349	NA	 Kõrgemaid tundeid , paremaid kombeid , hinnalisemaid kannatusi . 
349	NA	 Ema oligi oma ema poolt määratud linnapreiliks saama : kas teda siis muidu sõja ajal linna kommertskooli saadeti , piimamannerg , jahukott ja pekipütsik kaasas , Püssi jaamast sõjaaegse täistuubitud Tallinna rongi peale ? 
349	NA	 Isa oli määratud maale jääma , aga temalgi on siiski teatud nõrkus kohvikute vastu , küllap samuti sõjaaegsest ja -järgsest noorusest Tallinnas , kus ta ennast pooleldi varjas . 
349	NA	 Linnas tahab ta alati kohvi jooma minna ja veab kaasa ka ema , kes on säärase kulutamise vastu . 
349	NA	 Kohvitassi eest viis , kümme krooni ! 
349	NA	 On tõsi , et ma olen juba aastaid teeninud vähemalt 5-6 või ajuti ka 10 korda rohkem , kui on nende pension , aga ometi jääb neil raha üle , mitte minul . 
350	NA	 Eile õhtul helistas K. ( ma ei tea , mis neetud lugu see on , et kolm helistajat ja korrespondenti algavad kõik K ja a-ga ) ja rääkis , et Madis Hint oli päeval surma saanud , Kadriorus oma katuselt alla kukkunud , remonti tehes : nad on endale katusekorrusele korteri ehitanud . 
350	NA	 Paar päeva enne seda , tormi ajal , oli puu talle sõidu ajal auto peale kukkunud , auto olnud löma , tema jäänud terveks . 
350	NA	 Ta tuli Moskvast ära ega leidnud Eestis muidugi kohta . 
350	NA	 Töötas paar kuud Eesti Instituudis , aga see on loomulikult mõttetu koht : kontoritöö , sobimatu temasuguse vabadust armastava rebelli jaoks . 
350	NA	 Pakkunud ennast ajalehtedele , aga ajalehed on viimasel ajal ringkaitses , omalgi küllalt inimesi , kes midagi muud teha ei oska kui ajalehte rumalat juttu kirjutada . 
350	NA	 Väljapoole ei taheta eriti raha anda , inimestel niikuinii ükskõik , mis lehes kirjutatakse . 
350	NA	 Sirpi oli saanud siiski kirjutada : lugesin paar kuud tagasi tema artiklit , kus ta ründas teravalt meie ametlikku liberaalset majanduspoliitikat . 
350	NA	 Tiens-tiens ! ütlesin tookord endale , vaat , kus paneb . 
350	NA	 Mulle täitsa meeldis ta uljus . 
350	NA	 Muidu on ajalehes üks ja sama jutt , ega keegi tegelikult Eestis vastu rääkida ei julge . 
350	NA	 See oleks sotsiaalselt suitsidaarne käitumine , kõik on ju omavahel kokku lepitud . 
350	NA	 Eesti asi on siseringi asi . 
350	NA	 Sellest on kerge välja arvatud saada , sans appel , edasikaebamise võimaluseta . 
351	NA	 Selline lugu . 
351	NA	 Mulle ta on meelde jäänud kui noor pikkade juustega poiss , väikest kasvu , konfliktne kuju . 
351	NA	 Iraagis või kus ta käis , tegi raadiosse reportaaže . 
351	NA	 Ei vist sobinud Eestisse . 
351	NA	 Küsisin K-lt , kes ta isa on , sest olin udusel arvamuselt , et ta pärineb Aadu Hindi klannist , seal on ilmatu hulk lapsi . 
351	NA	 Aga olevat hoopis Mati Hindi poeg ja Mati olevat Lõuna-Eestist pärit . 
351	NA	 Mati on ka konfliktne kuju . 
351	NA	" Kunagi kirjutas Vikerkaares mässumeelse artikli "" Kakskeelsusest ilma roosade prillideta "" , mässas Nõukogude Liidu vastu . "
351	NA	 Poeg mässas Eesti Vabariigi vastu , teatud mõttes . 
351	NA	 Mati isa on arvatavasti represseeritud , nende talus Lõuna-Eestis olevat heauskne omanik . 
351	NA	 On see see , millest Schützenberger kirjutab : kunagi tehtud ebaõigluse tunde pärandumine isalt pojale , mis tekitab teatud mõttes suitsidaarset käitumist ( mitte et Madis oleks katuselt alla hüpanud , aga hooletus või uljus pole kunagi niisama ) ? 
351	NA	 Madisest jäi järele poeg Joonas ; kas tema peab sellest ebaõigluse-vaalaskala kõhust välja saama või jääb samamoodi mässama ühiskonna äärele ? 
352	NA	 Ja mina ? 
352	NA	 Enne seda kui K. helistas , mõtlesin just oma traumadele , millest kahes oleks võinud elu jätta ja millest enamik on olnud kummalise enesevigastamise maiguga , kuigi mitte kunagi tahtlikult põhjustatud . 
353	NA	 Tuleb need üles lugeda , panna kirja oma füüsiline , traumaatiline elulugu . 
354	NA	 1 . Imikuna olin kinni võtnud maas seisva laualambi pirnist ja terve käelaba ära põletanud . 
354	NA	 Sellest ei mäleta ma midagi . 
355	NA	 2 . Poisikesena kukkusin kodus aias paekivitrepi terava serva vastu põlve lõhki , verd tuli kõvasti , sain ema käest riielda , arm on siiamaani järel . 
355	NA	 Sellest jäi meelde rohkem ebaõiglus : riielda saamine . 
355	NA	" Muidu tavaline lugu , "" põlve katkikukkumist "" juhtub vist iga lapsega . "
355	NA	 Kaplinski kirjutab ühes luuletuses põlve katkikukkumisest ja sellest jäänud armist . 
355	NA	" On see kuidagi seotud "" inimpõlvedega "" , vigastatud põlvkondadega ( temal isa , minul vanaisa Venemaale viidud , teadmata kadunuks jäänud või peetud ) . "
356	NA	 3 . Naabri Reinu ( 4 aastat vanem ) õhutusel metsas puu otsa ronides pidin päris kõrgelt alla sadama . 
356	NA	 See koht on mul meeles , tunne , mis siis oli : et nüüd siis kukungi . 
356	NA	 Aga sain oksast kinni . 
356	NA	 Või oli see Rein , kes minust kinni rabas ? 
356	NA	 Ta oli kohkunud . 
357	NA	 4 . Algkoolis kehka tunnis lasin pika raske võimlemispingi väikse varba peale kukkuda . 
357	NA	 Õpetaja Evart arvas , et pole midagi , aga varvas läks suureks ja siniseks , luu oli katki , pandi kipsi . 
357	NA	 Kehkat ma kartsin ja vihkasin . 
357	NA	 Kehka päevad olid need , kui ma ei tahtnud kooli minna . 
357	NA	 Seegi kord olin riided koju jätnud , aga sellest hoolimata pandi midagi kaasa tegema . 
358	NA	 5 . Teise , seekord suure varba lõin Randveres ujuma minnes ja kivil libisedes vastu teist kivi , see oli ülikooli teise kursuse ajal. 
358	NA	 Terve praktika aja Maaritsas liipasin kipsiga ringi . 
358	NA	 Kips käis jalast ära ; võtsin ta ära , käisin ujumas . 
358	NA	 Varvas valutas ja kasvas natuke valesti kokku , kõverus on siiamaani näha , aga muidu pole sellest midagi , ei häiri . 
359	NA	 6 . Kooli ajal , 12–14-aastaselt ( kust seda teada saaks , millal ? ) , hüppasin Pääsküla jaamas veel mitte seisma jäänud rongilt perroonile ( siis olid rongidel veel ise lahti tehtavad uksed ) , nagu poisid tegid , aga mina ei julgenud teha , otsustasin siis julgust proovida , üksi harjutada . 
359	NA	 Perroon oli jäine ja libe , kukkusin rongi ja perrooni vahele , hoidsin ukse kõrval olevast käsipuust kinni , rong liikus veel päris tükk maad , keegi mees hüppas juurde ja tõmbas mu sealt vahelt välja . 
359	NA	 Oli väga häbi ja üks ranne oli väga valus . 
359	NA	 Põgenesin sealt perroonilt , läksin nuttes ja kätt hoides koju . 
359	NA	 Seal valetasin , et kukkusin libedaga ja käsi jäi tee ääres aia vahele . 
359	NA	 Kutsuti kiirabi . 
359	NA	 Haiglas esitasin sama versiooni , seda ei usutud , aga pandi kirja . 
359	NA	 Arst vaatas irooniliselt . 
359	NA	 Randme paika panemiseks tehti üldnarkoos , eetrimaskiga . 
359	NA	 See oli nagu suur rong oleks mürinal peale sõitnud – ärkamine . 
359	NA	 Olin purjus ja ülemeelik . 
359	NA	 Pärast oli õudne pohmell . 
359	NA	 Käsi oli kaua kipsis ja hiljem pidi sellele sinakaskollasele veelgi kõhnemaks ja vastikumaks jäänud jäsemele tumerohelisi männiokkavanne tegema . 
359	NA	 Tennispalli pigistama . 
359	NA	 Kehkast vabastus oli hea pikk ja kahju oli , kui see ära lõppes , aga siis oli vist juba suur kevad ja kool sai varsti läbi . 
360	NA	 7 . Arvatavasti järgmisel suvel ( või samal aastal ? ) arendasin Fred Jüssi stiilis metsaskäimist . 
360	NA	 Eriti meeldis mulle selleks igasugu varustust muretseda , käia matkapoes . 
360	NA	 Mul oli seljakott , binokkel , välipada , tõsi küll , tehtud alumiiniumpotist , millele panin traadist sanga . 
360	NA	 Mulle väga meeldisid tomahoogi kujuga matkakirved , millel oli tera ümber nahast tupp . 
360	NA	 Tegelikult olid need rasked ja ebapraktilised , rauast varrega ( tera ja vars ühes tükis ) . 
360	NA	 Sain emalt või isalt raha ja ostsin sellise . 
360	NA	 Ta oli üleni mingi õliga sisse määritud , nagu siis raudasjad olid , et ei roostetaks . 
360	NA	 Selle õli mahavõtmiseks tegin potitäie keeva vett . 
360	NA	 Läksin selle veepoti ja kirvega õue trepi peale ja kuna ilmselt üritasin kõike korraga kätte võtte , kallasin potitäie keeva vett jala peale . 
360	NA	 Nahk jalalabalt tuli koos sokiga maha . 
360	NA	 Oli väga valus . 
360	NA	 Kutsuti kiirabi . 
360	NA	 Sain tuttavaks Višnevski salvi ja selle lõhnaga . 
360	NA	 Jalga pidi iga päev määrima ja siduma , käies kippus ta valutama . 
360	NA	 Läksin sellega siiski noorte loodussõprade laagrisse , liipasin seal ringi . 
360	NA	 Telk oli Višnevski salvi lõhna täis ( vrdl . 
360	NA	 p. 5 ) . 
361	NA	 8 . Vist järgmisel suvel korraldasin mõlema õega matka Kõrvemaale . 
361	NA	 Isa teritas kirve ära ( ikka tollesama matkakirve ) , selle tera lõikas nagu nuga . 
361	NA	 Esimesel ööbimisjärgsel hommikul Tarvasjõe ääres lõkke jaoks oksi raiudes lõin kirvega säärde , kondi peale . 
361	NA	 Kont paistis ( minu meelest vähemalt ) , sinakad lihaservad hoidsid lahku , nahk on selle koha peal pingul . 
361	NA	 Üritasin edasi matkata , aga verd muudkui tuli . 
361	NA	 Jõudsime kuidagi maanteele . 
361	NA	 Ma ei mäleta , kuidas linna saime , küllap mingi auto võttis peale , viis raudteejaama . 
361	NA	 Traumapunktis õmmeldi jalg kinni . 
361	NA	 Kui niidid olid välja võetud , viis isa meid autoga samasse kohta sinna maanteele , kus matk pooleli jäi . 
361	NA	 Oli juba august . 
361	NA	 Matkasime üle Kakerdaja raba , läbi metsade Tammsaarele ja Matsimäele . 
361	NA	 Sellest oli olemas hulk diapositiive , mis ma kõik viimati kolides prügikasti viisin . 
361	NA	" Minu meelest oli ühe karbi peal "" Kõrvemaa matk 1978 "" . "
361	NA	 Teise aasta hilissuvel matkasin veel koos noorema õega Põhja-Kõrvemaale , mis siis oli polügoon ja keelatud ala . 
361	NA	 Läksime läbi metsa , kontrollposti vältides . 
361	NA	 Polügoonil jäime tule alla , mürsud vihisesid üle pea , aga üsna kõrgelt . 
361	NA	 Kartsin õe pärast . 
361	NA	 Kui tema pihta saab , jään mina süüdi . 
361	NA	 Jõudsime ilusti Jussi järvede äärde . 
361	NA	 Õhtul kostis rabalt hundipesakonna ulgumist . 
361	NA	 Oli jälle august . 
361	NA	 Teisel õhtul Valgejõe ääres karjatas kassikakk koleda häälega , nagu keegi oleks naerda irvitanud . 
361	NA	 Ilmad olid vihmased , aga me viisime oma matka ausalt lõpule . 
362	NA	" 9 . 1987. aastal , esimesel suvel Hiiumaal , "" oma talus "" , arendasin seda taluelu , millest olin unistanud . "
362	NA	 Helmil , keda kutsusime Perenaiseks , olid lehm ja mullikas . 
362	NA	 Alguses ta lüpsis lehma ise , pärast õpetas Maire ja minugi lehma lüpsma . 
362	NA	 Musti oli süsimust , aher ja jonnakas lehm , visa udaraga , ei andnud hästi piima kätte . 
362	NA	 Õnneks oli seda piima tal ahtruse tõttu vähe , nii kaks-kolm liitrit lüpsikorraga . 
362	NA	 Käed pidi margariiniga kokku määrima , et oleks libedam . 
362	NA	 Musti vehkis sabaga , ükskord lõi mul prillid peast lüpsikusse . 
362	NA	 Olin alandatud ja vihane . 
362	NA	 Aga taluelu tahtis ju elamist ! 
362	NA	 Maire sai lüpsmisega paremini hakkama , kuigi ta ei olnud kunagi unistanud taluelust ega saanud aru , milleks seda kõike vaja on . 
362	NA	 Aga ta on lihtsalt praktilisem ja vähenõudlikum inimene , lõppude lõpuks , vanaemaga kasvanud nagu minagi , aga teda kasvatas vanaema üksi , oma pensionist , väga vaeselt . 
362	NA	 Nüüd on tal kaks last , teenib nende kasvatamiseks raha , enam-vähem üksi . 
362	NA	 Musti oli suur üle aedade hüppaja , koolitas mullikagi enda järel välja . 
362	NA	 Mullikas ei tiinestunud ka , kuigi kunstseemendaja käis . 
362	NA	 Sügise poole hüppas Musti õnneks oma udara okastraadi peal täiesti katki ja tuli kombinaati viia . 
362	NA	 Kevadel läks mullikas talle järele . 
362	NA	 Aga suvel veel tegime hoolega heina . 
362	NA	 Sest heinategu on ju taluelu misanstseeni üks kõige dekoratiivsemaid elemente , tuttav rahvuskirjandusest ja -dramaturgiast . 
362	NA	 Vikati vihin , rohu langemine tera ees . 
362	NA	 Heinalõhn ! 
362	NA	 Maire õmbles meile isegi valgest linariidest heinalisekostüümid , sääskede ja päikese vastu . 
362	NA	 Ega see käsitsi niitmine nii väga hästi just läinud . 
362	NA	 Vikat läks ruttu nüriks . 
362	NA	 Võrreldes naabri Endli , päris maainimese suurte laiade kaartega , millest jäi maha täitsa paljas maa , oli minu niitmine narrimine . 
362	NA	 Aga lavastus ei saanud ju pooleli jääda . 
362	NA	 Jumal vaatas pealt . 
362	NA	 Ja minu alter ego . 
362	NA	 Ma pidin maal hakkama saama , saavutama iseseisvuse . 
362	NA	 Traktor niitis õnneks suurema osa heinast maha . 
362	NA	 Suvi oli väga külm ja vihmane . 
362	NA	 Tuul viis heinarõukudel kiled pealt ära . 
362	NA	 Heinateo lõpetas minu jaoks vikat . 
362	NA	 Need surnud Eduardi rootsi vikatid olid tal erilise nutika süsteemiga varre külge kinnitatud . 
362	NA	 Eduard oli olnud tõeline käsitöö- ja tehnikamees . 
362	NA	 Ta oli kõik ise teinud . 
362	NA	 Vikatit kinnitas löele võru , mida sai vastava kruviga pingutada , see aga käis nelikantvõtmega , mida ei tohtinud ära kaotada . 
362	NA	 Kuna vikat läks alalõpmata mättasse , tuli teda tihti rihtida ja pingutada . 
362	NA	 Nelikantvõti lendas pingutamise peal august välja ja käsi hooga vastu vikatitera . 
362	NA	 Väikse sõrme peal oli pikk sügav haav . 
362	NA	 Kärdla haiglas õmmeldi see kinni . 
362	NA	 Heinatöö vastu oli huvi kadunud . 
362	NA	 Järgmisel aastal jäid põllud niitmata . 
362	NA	" Naabri Elvi oli selle kohta öelnud : "" Kuritegu ! "" "
362	NA	 Hiljem sai neid põlde siiski veel aastaid niidetud . 
362	NA	 Nüüd on nad söötis ja keegi ei ütle selle kohta kuritegu , sest mis need kivised ja liivased lapid siis ära pole , kui terved suured väljad on söötis . 
362	NA	 Mulle siiski meeldib niidetud heinamaa , sügisene roheline ädal . 
362	NA	 Väike heinamaa võiks mul siiski kuskil olla . 
362	NA	 Nii ühe kitse jaoks . 
362	NA	 Miks ma ei võiks maal kitse pidada ? 
362	NA	 Palju mul siis eluks vaja läheb ? 
362	NA	 Tõlgiks prantsuse kirjandust ja peaks kitse . 
363	NA	 10 . Järgmine robakas oli 1988. aasta kevadel , maipühade ajal. S. ( Sulev , ütleme ) tuli mulle Hiiumaale külla : Maire oli selleks ajaks juba ära Tartu läinud , kunsti õppima . 
363	NA	 Olin veini varunud , sest teadsin , et S-ile meeldib veini juua . 
363	NA	 Jõin ka . 
363	NA	 Mulle meeldis natuke purju jääda , siis ma rohkem ei tahtnud . 
363	NA	 Tema tahtis alati veel , kui juba hamba verele sai . 
363	NA	 Ta joob tänini vist päris palju . 
363	NA	 Siis ma olin temasse armunud või vähemalt kujutasin seda ette , aga mis seal vahet on . 
363	NA	 Isa oli mulle jätnud oma punase Žiguli . 
363	NA	 Olin isegi autot juhtima õppinud . 
363	NA	 Varem , lapsepõlves , oli ta üritanud mind juhtima õpetada , aga ma polnud üldse huvitatud . 
363	NA	 Ma ei tahtnud temale milleski sarnaneda . 
363	NA	 Ja olen siiski alati üritanud elada elu , mis pidi olema tema elu , aga mida ta ei elanud . 
363	NA	 Olen oodanud tema heakskiitu oma elule . 
363	NA	 Seda pole kunagi tulnud . 
363	NA	 Tollel maipühade-eelsel õhtul S. ütles , et tahaks sõita . 
363	NA	 Ta ei osanud veel hästi juhtida , õppis alles . 
363	NA	 Olime juba omajagu joonud , eriti tema . 
363	NA	 Ma ei saanud talle ju midagi keelata . 
363	NA	 Ta andis gaasi , oli erutatud ja õnnelik . 
363	NA	 Päris suur kiirus oli juba sees . 
363	NA	 Kõpu kurvis , ma teadsin , on lahtine kruus , aga ma ei öelnud talle seda , ma ei tahtnud olla arg ja ettevaatlik . 
363	NA	 Ma nägin : nüüd see läheb . 
363	NA	 Jõudsin mõelda , tundub , et väga pikalt : nüüd see siis lähebki . 
363	NA	 Hetkest endast ei mäleta ma midagi . 
363	NA	 Olin kuskil , sain aru , et auto lae polstri peal , ja kuulsin , et miski voolab . 
363	NA	 See oli arvatavasti bensiin , mis paagist välja voolas . 
363	NA	" S. hüüdis kuskilt üsna hädise häälega : "" Anton , on sul kõik okei ? "" "
363	NA	 Ta oli autost välja pudenenud , aga tal polnud mitte midagi viga . 
363	NA	 Mul oli mingi muhk näo peal ja nagu pärast selgus , oimuluu mõra ( selles kohas , mida Tartu rajoonipolikliiniku närviarst kunagi kompis ja küsis , kas ma olen pea peale kukkunud ) , ei saanud hulk aega midagi närida , sest sinna kinnituvad mälumislihased . 
363	NA	 Oli ilus kumendav maiöö . 
363	NA	 Läksime jalgsi koju tagasi . 
363	NA	 S. nuttis ja hakkas pinnima , miks ma ikka temaga läbi käin . 
363	NA	 Ta tahtis kuulda , et ta meeldib mulle nii , see oleks vabastanud ta vastutusest . 
363	NA	 Olles seda kuulda saanud , jooksis ta metsa . 
363	NA	 Aga ta tuli tee peale tagasi . 
363	NA	 Ometi oli tema ise olnud alati see , kes purjus peaga suudlema ja kallistama kippus ja ühes voodis magada tahtis ( tema magas , mina olin üleval ) . 
363	NA	 Praegu ma ei saa küll aru , miks ma ennast selle inimese pärast alandasin . 
363	NA	 Mida ma lootsin saada ? 
363	NA	 See armastuse ostmine on tõeliselt vastik . 
363	NA	 Ja kunagi pole sa küllalt maksnud , alati sa oled veel võlgu , isegi siis , kui sa pole midagi vastu saanud . 
363	NA	 Mulle tundub , et armastus on kirglik soov ennast teise vastu välja vahetada , saada ta endale nii nagu rõivas , nagu mask , nagu keha ja hing , mis omaenda põlatud keha ja hinge asemele panna . 
363	NA	 Armastus on iha olemise järele , olematuse lootusetu tung teise kaudu olevaks saada . 
364	NA	 11 . Järgmine trauma , väike , aga dramaatiline , kuulus samasse loogikasse . 
364	NA	 Nüüd polnud see mitte S. , vaid , ütleme , E. ( Eero ) , kes mul maal külas oli . 
364	NA	 Ülestõusmispühade ajal 1991. aastal . 
364	NA	 Oli vaikse laupäeva hilisõhtu , Erkki-Sven oli ka seal , jõime veini . 
364	NA	 Lõikasin juustunoaga juustu , see tuli juustust välja ja hooga üle pöidlaotsa . 
364	NA	 Juust oli pehme ja nätske , Sussanini juust , ainus , mida veel saada oli . 
364	NA	 Verd tuli kõvasti , väike pöidlaotsatükike nagu kaaneke jäi juustunoa peale . 
364	NA	 E. , kes oli keskkooli ajal haiglas sanitarina töötanud ( see oli millegipärast moes , vist kogemuse , vere ja raha mõttes ) otsustas , et see tükike tuleb pöidla otsa tagasi istutada , aga enne tuleb seda tulega desinfitseerida ( viina majas polnud ) . 
364	NA	 Ta võttis lihakillu ja asus seda tiku peal kõrvetama . 
364	NA	 Vaatasin seda pealt , muidu polnud midagi , erilist valu pöidlas ega midagi , aga seda vaadates , kuidas ta mu tükikest tulel kõrvetab , läks pilt eest ära . 
364	NA	 Ärkamine oli vastumeelne , seal oli jälle mingi rong ( vrdl . 
364	NA	 nr. 6 , narkoos ) , mis tahtis mind kaasa viia . 
364	NA	 Ma ei tahtnud minna , aga pidin , rongi mürin läks aina valjemaks . 
364	NA	 Kui meelt märkama hakkasin , olin köögi kulunud laudpõrandal pikali maas , kõrval ümber läinud sinine mustaveeämber , mis õnneks oli olnud peaaegu tühi . 
364	NA	 Köögi vana põrandakell ( Eduardi isa tehtud kellakapis ) hakkas parajasti lööma . 
364	NA	 Oli südaöö . 
364	NA	 Hristos voskres . 
364	NA	 Eero kirjeldas , et ma olevat kokku vajunud kunstipäraselt , nagu liigendnuga . 
364	NA	 Pöidlaga käisin teine päev Kärdla haiglas . 
364	NA	 Ega see otsake sinna külge ei kasvanud , praegu on arm näha , kui pöial punaseks pigistada : valge laiguke vasaku pöidla otsas . 
364	NA	" Sel kevadel kirjutasin tsükli "" Suure nädala ilmutused ja tunnistused "" , mille pühendasin E-le , aga hiljem korjasin selle pühenduse sealt ära . "
365	NA	 12 . Ükski trauma pole jätnud olulist kehalist jälge , kõik on paranenud . 
365	NA	 Aga ma ei tea , kas selle silmaoperatsiooni tagajärjed ka ükskord kaovad . 
365	NA	 Võib-olla jäängi elu lõpuni hämaras neid kahekordseid piirjooni ja halosid nägema . 
365	NA	 Hämaras ei taha enam üldse olla , ja ometi ma just videvikke armastasin , videvikus konutamist . 
365	NA	 Nüüd tahan ainult täisvalgust . 
365	NA	 Hämaras lähevad pupillid suureks ja ulatuvad üle nende lõikejälgede , mis sarvkestale jäid , valgus murdub laiali kiirteks iga valgusallika ümber . 
365	NA	 See on tüütu . 
365	NA	 See oli laseroperatsioon , maksin selle eest läinud aasta lõpus 20 000 krooni . 
365	NA	 See on selline lõikus , et väike pinnake ( vrdl . eelmine punkt ) lõigatakse sarvkesta pinnast lahti , siis lõigatakse selle alt ära õhuke liistakas sarvkesta ja pannakse see kumer pinnake tagasi . 
365	NA	 See on lühinägelikkuse mehhaaniline korrigeerimine . 
365	NA	 Pärast seda pole enam prille vaja . 
365	NA	 Neid prille , millega ma ometi täiesti ära harjunud olin , ammu unustanud selle hirmu alanduse ees , mida tundsin tookord koolis arsti käest esimest prilliretsepti saades . 
365	NA	 Tean ka ammugi , et lühinägelikkus pole haigus , vaid füüsiline omapära , kui nii võib öelda , pärilik . 
365	NA	 See on ilmselt suguliiteline tunnus X-kromosoomis , sest pärandub naisliinis , aga avaldub enamasti meestel . 
365	NA	 Nagu mu tädipojal ja vanema õe pojal . 
365	NA	 Emaema olevat ise ka lühinägelik olnud . 
365	NA	 Oli see operatsioon minu katse ennast emast lahti lõigata ? 
365	NA	 Ja ometi sain veel kaks hoiatust . 
365	NA	 Esimene kord , kui operatsioonile läksin , leidis arst , muide S-i ( nr. 10 ) sõber , keda olin kord S-i juures kohanud , mu silmast mingit seletamatut valget puru ja keeldus opereerimast . 
365	NA	 Teine kord ta avastas silmast ühe päriliku rakuanomaalia . 
365	NA	 Ta ütles , et see ei tohiks küll midagi lugeda , aga teiselt poolt on neid operatsioone tehtud ainult 10 aastat , nii et pole teada , mis näiteks vanaduses saab . 
365	NA	 Nii et otsustagu ma ise . 
365	NA	 Kliiniku omanik , naine , seisis kõrval ja ootas tusaselt . 
365	NA	 Ma pidin otsustama ! 
365	NA	 Ma ei saanud ju olla arg , ma pidin ju demonstreerima julgust ( nr. 6. ) . 
365	NA	 Süda oli saapasääres , aga ma sööstsin uljalt pimesi edasi . 
365	NA	 Teeme ära , ütlesin . 
365	NA	 Operatsiooni ajal peab ise pilku fikseerima punasele valgustäpile . 
365	NA	 Laser teeb pulseerivat surinat . 
365	NA	 Silmas on kohalik tuimestus , tunda on ainult ebamugavust . 
365	NA	 Oled pikali laual , liigutada ei tohi , võid kõik ära rikkuda , kogu nägemise . 
365	NA	 Kui mulle oleks enne antud korraks tunda seda tunnet , mis seal laua peal oli , ma poleks kunagi nõustunud seda tegema . 
365	NA	 Sa oled nii abitu võõrastes kätes ja samas vastutad ise kõige eest ! 
365	NA	 Kogu keha tahaks liigutada , silm tahaks liigutada . 
365	NA	 Higi voolab . 
365	NA	 Kui laualt püsti tõusin , tuli kummastki silmast vett , nagu oleks klaasist läigatanud . 
365	NA	 Õues nägin tõesti ilma prillideta , ainult need kiirtepärjad olid tulede ümber . 
365	NA	 See oli 28. detsember , ammu juba pime . 
365	NA	 Aga need halod pidid alguses normaalsed olema . 
365	NA	 Muidu võivat juba järgmisel päeval tööle minna . 
365	NA	 Mina sain küll lugema hakata alles paari nädala pärast ja õieti alles kevadel . 
365	NA	 Halod võivat kaduda ka aastaga , isegi poolteisega . 
365	NA	 Päris aastat veel möödas pole ka . 
366	NA	 13 . Ma ei tea , kas ma pean siia lisama ka selle enesevigastuse , mis polnud küll kehaline , aga siiski , ja mis leidis aset just aasta enne silmaoperatsiooni . 
366	NA	 Müüsin maha oma Hiiumaa maja , kolmeteistkümnendal aastal . 
366	NA	 Pärast pikki kõhklusi ja mitut korda ümberotsustamist . 
366	NA	 Ostjad olid küll visad ja käisid peale , aga ükski kord polnud neil õigel ajal raha . 
366	NA	 Ma oleksin võinud juba sõlmitud eellepingu tühistada , sest nad läksid tähtajast üle , ja seda ma tahtsingi vahepeal teha , siis aga muutsin meelt . 
366	NA	 Viimasel õhtul enne notari juurde minekut lamasin seal majas üleval oma toas , mille ise olin paari aasta eest rehealuse peale ehitanud . 
366	NA	 Öö oli väga selge , kuu oli peaaegu täis ja paistis eredalt sisse . 
366	NA	 Läksin katuseakna juurde , tegin selle lahti , pistsin pea välja . 
366	NA	 Randa jooksvad lained metsa taga tegid oma tuttavat häält , kuu valgustas raagus tammevõra , kõik oli väga kirgas , süda oli valu täis . 
366	NA	 Mulle tundus , et see kuuvalgus ütleb mulle : ära tee seda , jää ! 
366	NA	 Kui siiski homme keelduda , notari juures ? 
366	NA	 Muidugi ma ei teinud seda . 
366	NA	 Amputatsioon viidi läbi . 
366	NA	 Varem ma ei uskunud , et kodu kaotus võib mulle midagi tähendada . 
366	NA	 Mis kodu ? 
366	NA	 Kodu võib olla igal pool . 
366	NA	 Ma olen ju vaba , tahan olla ju vaba ... 
366	NA	 Viimane ärasõit sealt majast oli küll väga raske . 
366	NA	 Oli 2. jaanuar , olin üksi , pidin veel viimaseid asju kokku korjama ja kokku pakkima . 
366	NA	 Õhtul magama heites tundsin , et ma ei jaksa seda teha . 
366	NA	 Aga hommikul päike paistis , kõiges väes ja ilus , peaaegu nagu kevadel . 
366	NA	 Maja on lõunapoolse nõlvaku peal , isegi madal talvine päike ulatub sinna paistma . 
366	NA	 See päike aitas mul sealt ära minna , nagu Helmilgi , sellel Perenaisel , kelle ma üheksa kuud varem olin vanadekodusse viinud . 
366	NA	 Ta ei jaksanud ka enne auto peale tulla , kui päike välja tuli . 
366	NA	 Siis ütles ukse peal , et nojah , päike tuli saatma . 
366	NA	" Kaks päeva pärast seda , kui Helmi oli vanadekodusse läinud , suri naabermajas see üksik vanapoiss , keda Helmi vahel "" oma lapseks "" nimetas , sest see oli olnud noor poisike , kui Helmi sinna Mäe talusse Eduardile mehele tuli , ja oli ikka nende õues mängimas käinud . "
366	NA	 Ta oli küüraka tüdruku laps . 
366	NA	 Teda kutsuti ta punase pea pärast elu aeg Rebaseks . 
366	NA	 Seal ta elas , oma pisikeses madalas majas , mida ma matuste ajal esimest korda seestpoolt nägin . 
366	NA	 Naist ei võtnud . 
366	NA	 Ükskord rääkis , et näe , nüüd on see metskonna istutatud mets vahele kasvanud , varem oli kahe talu vahelt lage ja ikka oli näha olnud , kui Helmi õue peal toimetas ja kaevul käis . 
366	NA	 Nüüd kuuluvad mõlemad majad sellele Ameerikasse läinud Jaanusele , kelle Helmi küll ise kutsus , lubas talu maad anda . 
366	NA	 Jaanus lubas ta koju tagasi tuua , kui maja ära ostab , aga pole küll tänini toonud . 
366	NA	 Helmi saab 91 ja olevat vanadekodus sel sügisel hakanud mälu kaotama . 
366	NA	 Mulle jääb näriv kahetsus . 
366	NA	 Ja süü . 
366	NA	 Ja rikutud silmad , sest operatsiooni tegin ka maja raha eest . 
367	NA	 Selline tuli siis mu traumaatiline elulugu . 
367	NA	 Ma vaatan , et ma kaldun iga päev jutustama ühe uue eluloo . 
367	NA	 Kõik nad vastavad tõele . 
368	 23. 11. 01 	 23. 11. 01 
369	NA	 Valge hommik pärast pimedat ööd , ere hommik pärast eilset hämarat päeva . 
369	NA	 Vihma sadas , olin kella viieks juuksurile aja kinni pannud . 
369	NA	 Selle juuksuri juures olen ma juba kaks korda käinud . 
369	NA	 Ja kuigi viimane kord oli kevadel , umbes kuus kuud tagasi , oli sellel vanamooril meeles , et tema oli see , kes mu juukseid lõikas . 
369	NA	 Nii et peremees , lahke libeda naeratusega vanamees , pani just tema juurde mulle aja . 
369	NA	 Ei saa öelda , et tema lõikus mulle eriti oleks meeldinud : nudis väga ära . 
369	NA	 Ometi ma läksin sinna tagasi . 
369	NA	 Vanasse kohta on ikka lihtsam minna . 
369	NA	 Uues vaadatakse sind alati natuke vaenulikult . 
369	NA	 Võõras inimene . 
369	NA	 Sellist me pole enne näinud . 
369	NA	 Kui tuled kuue kuu järel teist korda , oled ikkagi natuke omainimene . 
369	NA	 Keegi ei taha uute inimestega harjuda muidu kui ainult läbi häda ja vastumeelselt . 
369	NA	 Bussi ei tulnud , peatuses oli palju rahvast , sain aru , et tuleb jala minna . 
369	NA	 Oma kallist vihmavarju ma muidugi kaasa polnud võtnud . 
369	NA	 Sügisvihm oli külm visa , vesi jooksis mööda nina alla . 
369	NA	" Juuksur ütles "" oh-la-la ! "" mul mantlit seljast võttes , see tilkus . "
369	NA	 Seletasin , et bussi ei olnud , seda number üheksakümmend kahte , arvatavasti oli kuskil manif , meeleavaldus . 
369	NA	" "" Ja-jaa , politseinike meeleavaldus on ! "" kinnitas salongi omanik . "
369	NA	 Juuksuriproua häälitses irooniliselt . 
369	NA	" Ta saatis Madame Baranoffi sõnarohkelt ära : "" Mais oui , Madame Baranoff , bien sūr , Madame Baranoff . "" "
369	NA	 Madame Baranoff oli igivana , hõredate punakaks toonitud juustega . 
369	NA	" Kui Madame Baranoff oli uksest väljas , pöördus ta minu poole : "" Oh ! le papotement des femmes ! "" "
369	NA	 Naiste vadin . 
369	NA	 Naeratasin vabandavalt . 
369	NA	" Vestlus vihmast ja asjaolu , et ma olin juba "" tuntud inimene "" avaldas ilmselt mõju . "
369	NA	 Proua suhtus mõistvalt minu soovi , et mitte liiga lühikeseks . 
369	NA	 Talv on käes , muidugi ! 
369	NA	 Vaatasin peeglist oma nägu . 
369	NA	 See oli vormitu ja ilmsete vananemise tunnustega . 
369	NA	 Noorpõlvepildid tunduvad juba ilusad , kuigi siis talusin ma oma nägu palju vähem kui nüüd . 
369	NA	 Olen ära harjunud , isegi oma näoga võib elu jooksul ära harjuda , mis siis veel muust rääkida ! 
369	NA	 Huvitav , et lühemad ja korralikult lõigatud juuksed mõjuvad siiski noorendavalt . 
369	NA	 Nagu oleks vanadus minnalaskmise sünonüüm . 
369	NA	 Ja kuigi soeng tuli lõpuks selline korralik kõrvalekammitud vanainimesesoeng , olin sellega väga rahul . 
370	NA	 Üksik muutub juhuslike inimkontaktide suhtes ülitundlikuks . 
370	NA	 Üleeile õhtul , kui K-le kirjutatud kirja postkontorisse viisin , teenindas mind leti taga üks aasia naine . 
370	NA	 Ta ei teadnud muidugi , mis tariif on Estonie , lõi selle arvutisse . 
370	NA	 Kiri oli paks ja raske . 
370	NA	 Kaksteist franki . 
370	NA	 Andsin talle paraja raha . 
370	NA	 Ta naeratas mulle ja see naeratus tundus täiesti siiras . 
370	NA	 Muidu on kõik need letitagused naeratused peaaegu nagu hammustused , torked , täidetud rutiinsest vihkamisest . 
370	NA	 Naeratasin talle vastu ja hetkel , kui kiri tuhmi sopsatusega tema käest kasti kukkus , tundsin sooja , juuksejuurteni tõusvat õnnetunnet . 
370	NA	 Mine sa võta kinni . 
370	NA	 Kas aasia naise naeratuse või selle K-le kirjutatud kirja sopsatuse pärast . 
370	NA	 Ta läks teele . 
370	NA	 Üks materiaalne sild maailmaga , kellegagi . 
370	NA	 Midagi muud kui e-mail . 
370	NA	 Oma käega kirjutatud , peaaegu nagu liha minu lihast . 
370	NA	 Võib-olla paari päeva pärast on ta Tartus , novembrihämaruses , sopsatab kirjakandja käest ühe mulle tundmatu maja tundmatus jahedas trepikojas tundmatusse postkasti . 
370	NA	 Ja ühed tundmatud käed võtavad selle sealt välja . 
371	NA	 Unes olin koos ühe tüdrukuga , kes oli mitu isikut korraga , kuskil Lõunamaa mere ääres . 
371	NA	 Lained olid suured ja sinised , pudenesid kõrges kaares valgeteks piiskadeks . 
371	NA	 Tüdruk käis vees , mina ei tahtnud uskuda , et meri on soe . 
371	NA	 Väljas oli vilu . 
371	NA	 Kütsin ahju , selleks olid mul suured kivisöekettad nagu käiakivid , auk keskel . 
371	NA	 Tegin puudest selle peale lõkke , siis ta läks põlema ja andis sooja , hõõguv süteks pudenev ketas . 
371	NA	 Ilm läks soojemaks , aga ketas põles ära . 
371	NA	 Jälle jahenes . 
371	NA	 Oleks pidanud uue alla panema . 
371	NA	 Eks õhtu poole . 
372	NA	 Kodus Pääskülas pidin ma koolist tulles keskkütteahju kütma . 
372	NA	 Puudeks olid vineerivabriku jäätmed , vineeriribad , mida pidi juppideks saagima või murdma . 
372	NA	 Need ajasid pindusid kätte ja saag neid väga hästi ei võtnud . 
372	NA	 Kui need juba korralikult põlesid , sai sütt peale panna . 
372	NA	 Toad olid külmad , kui ma koju tulin . 
372	NA	 Olin seal üksi . 
372	NA	 Vanaema oli meilt ära viidud . 
372	NA	" Kerisin ennast tugitooli , võtsin lohutuseks mõne mitu korda läbi loetud raamatu , "" Muumitrolli "" või "" Aarete saare "" . "
372	NA	 Ajapikku hakkasid radiaatorid soojaks minema . 
372	NA	 Üksindusega harjumine võtab ikka aega . 
372	NA	 Vähemalt 25–30 aastat . 
373	NA	" Öösel vaatasin telekast jaapani filmi "" Teetseremooniameistri surm "" ( Kei Kumai , 1989 ) . "
373	NA	" Või oleks õigem "" Teeõpetaja surm "" ( inglise keeles on Tea Master ) , see "" tee "" kahemõttelisus kaasa arvatud ? "
373	NA	 Olen seda kunagi varem näinud , aga tundub , et siis ei saanud eriti aru . 
373	NA	 Ma olen üldse väga aeglase arusaamisega . 
373	NA	 Ülikooli ajal kinoklubis ei saanud ma pooltest filmidest mõhkugi aru ja pooltest taipasin ainult midagi , miski neis liigutas mind . 
373	NA	 Teised oskasid nende filmide üle targalt arutada . 
373	NA	 Mõtlesin eile äkki , et võib-olla enamik inimesi lihtsalt tõepoolest ei saa sellistest filmidest aru . 
373	NA	 Sellepärast see algaski südaöö paiku . 
373	NA	 Iseenesest on selline film ju palju huvitavam kui korralikud arusaadavad filmid , kus toimub nii vähe , seda vähest koos hoidmas vaid mingi põnevuse traagelniit . 
373	NA	 Lineaarse jutustuse põnevus on eine ootuses suhu kogunev sülg . 
373	NA	 Neelad selle alla ja ongi kõik . 
373	NA	 See film oli hoopis teistmoodi põnev . 
373	NA	 Jättis väga tugeva järelmulje , hulga selgeid puhtaid pilte , mis praegugi teadvusesse tõusevad . 
373	NA	 Nagu see lumisel nõlval mungaonni ees rohelisest pilliroorennist nirisev vesi , selle vali katkematu hääl , mustas riides munk vee all valget juurikat pesemas . 
373	NA	 Lund oli seal üldse palju , lund ja kirsiõisi , muidugi mõista ; valgus lumel oli väga intensiivne , nagu maikuus . 
373	NA	 Jaapan on meist nii palju lõuna pool . 
374	NA	 Laias laastus räägib see film vabadusest . 
374	NA	 Vabadust vist ei saagi kätte võita . 
374	NA	 Kättevõidetud vabadus pole muud kui järgmine kong , võib-olla suurem , võib-olla hoopis väiksem kui see , millest ennast välja võitlesid . 
374	NA	 Vabadus jääb alati sinnapoole , aga ... 
374	NA	 Aga pole siiski midagi temast tähtsamat , vähemalt mõnede jaoks . 
374	NA	 Ja pole midagi okulteeritumat , kinnikaetumat meie ühiskonnas , võib-olla siiski igas ühiskonnas . 
374	NA	 Ükski ühiskond vabadust ei paku . 
374	NA	 See tuleb üles leida , välja kaevata . 
374	NA	 Aga kuidas taibata , kust ja kuidas , kui Teeõpetajat pole kuskilt võtta , kui traditsioon on kadunud ja midagi selletaolist ei peeta üldse vajalikukski ? 
374	NA	 Moodsas ühiskonnas okulteerib vabadust vabadus . 
374	NA	 Vabadusest on saanud obsessioon , obsessioon rahuldada oma ihasid , vabalt , piiritult tarbida . 
374	NA	 Selle vabaduse kvintessents on lennukiga lendamine , Concordiga ülehelikiirusel ühelt mandrilt teisele ; hermeetiliselt suletud alumiiniumtorus ookeani kohal kaaviari süüa . 
374	NA	" Seda teist vabadust raha eest ei saa , seda üldse ei "" saa "" mitte millegi "" eest "" . "
374	NA	 Aga selline mõttekäik on peaaegu võimatu . 
374	NA	 Kõike saab millegi eest . 
374	NA	 Ja selle millegi ühismõõt on lõppude lõpuks raha . 
374	NA	 Aga raha eest vabadust ei saa . 
374	NA	 Võib-olla mõne tee vabadusele on tõesti raha , ma ei tea sellest midagi . 
374	NA	 Kui kõike on ostetud , siis jääb osta eimiski . 
374	NA	 Selle eest võetakse kogu raha . 
374	NA	 Ja oledki prii , võib-olla . 
375	NA	 Vabadust saab olla , mitte omandada . 
375	NA	 Analüüsitagu seda lauset grammatiliselt , võib-olla on vabadus selles võimatuses , mis kahte lausepoolt rinnastab , olles siiski võimalik . 
376	NA	 See mungaonni ees lumisel nõlval roorennist nõusse pladisev vesi , külm ja läbipaistev , monotoonne ja kordumatu , see valge juurikas , kergelt teist värvi kui lumi , munga külmas veest punastes kätes , tuletas mulle midagi meelde . 
376	NA	 Ennast . 
376	NA	 Mind ennast oma kadunud õuel õhukese värske lume sees kaevu ääres nõlva all keset talvepäeva kõlatut valgust pimedast keldrist toodud porgandeid ja kartuleid pesemas . 
376	NA	 Kaevukoogu kägin , vee solin , punetavad käed , selja sirguajamine , vaikus , millest alati koorub mingeid hääli , mõne väikese linnu pehme lennuvurin , lume kukkumine sirelioksalt lumme . 
376	NA	 Alati on võimalik vaikuses minna veel sügavamale , talvepäeva vaikuse sees on veel teine vaikus , see , mis tuleb pärast kaevukoogu kriginat , lumepatsatust , tiivavurinat , enda südamelööke . 
376	NA	 Tumedad juurikad , kartulid ja porgandid ämbris läbipaistva vee all . 
376	NA	 See ämber keset valget lund . 
377	NA	 Mulle näib , et ennast ja oma vabadust otsides olen ma endast ja oma vabadusest kaugenenud . 
377	NA	 Võib-olla selleks , et teda näha . 
377	NA	 Vaadata siit kaugelt sellesse talvepäeva . 
377	NA	 Sest siis ma seda nii ei näinud . 
378	NA	 Ja veel : enne iseseisvust , kui poliitilist vabadust ei olnud , oli mulle mu enda vabadus selgem . 
378	NA	 Vabadusvõitlus mind tegelikult ei huvitanud , ega poliitika . 
378	NA	 See , mis revolutsiooni ajal raadios vabadusest räägiti ja lehes kirjutati , tundus sügavalt naeruväärne , lõppude lõpuks . 
378	NA	 Aga lõppude lõpuks ma läksin sellega kaasa . 
378	NA	 Ma olen konformist , kes ajuti kaldub sooritama nonkonformistlikke , suitsidaarseid akte . 
378	NA	 Vabaduse tulek tähendas raha tulekut . 
378	NA	 Kõigepealt ja üle kõige . 
378	NA	 Minagi tahtsin sellest osa saada , sellest imelisest kõigemõõdust , mis on raha . 
378	NA	 Aga üks tabamatu asi jääb selle mõõdu sfäärist välja ja see asi polegi asi , sest ta on vabadus , asjatus . 
378	NA	 Vabaduses on vabadusetee käimine veel keerulisem kui mittevabaduses , selles on meie aja paradoks . 
378	NA	 Ainus võimalus , mida näen : minna tuldud teed tagasi , otsida oma jälgi ühe ammuse talve lumelt . 
378	NA	 Minna veel kaugemale , veel sügavamale , sinna , kus sind veel polnudki sinuna . 
378	NA	 Kuskilt peab eksitus selguma , kuskilt peab saama hakata uuesti minema . 
378	NA	 Mul ei ole mingit muud Teeõpetajat kui see elu , mis ma olen elanud , teades ja teadmata , see elu , mis mind on elanud , algusest peale ja enne algust . 
378	NA	 Ma ei näe kedagi enda ees käivat , tulevikus , Õpetaja jälgi sellel alles sadamata lumel , hämarusse kadumas tema tumedat selga , millele järgneda . 
379	NA	 24.11.01 
380	NA	 Hall hommik , vihm , hämar tuba . 
380	NA	 Kella kaheksa ajal hommikul helises telefon ; see oli ema , kes tahtis mulle rääkida võssa hädamaandumise teinud Kärdla lennukist . 
380	NA	 Aga ma olin sellest kuulnud juba eelmisel õhtul , kahest allikast . 
380	NA	 Hea , et merre ei kukkunud , külma ja pimedusse . 
380	NA	 Sellel ühel inimesel , kes surma sai , on muidugi ükskõik . 
380	NA	 See oli Eesti solidaarsusavaldus käesolevale õnnetustehooajale . 
380	NA	 Igati proportsionaalne ja sümboolne : siseliini lennuk maandus soisesse võssa , mitte linna , üks surnu . 
380	NA	 Siinsetesse raadiouudistesse see liiklusõnnetus muidugi ei jõudnud . 
380	NA	 Loodetavasti käivad lennukid ikka Kärdla vahet edasi . 
380	NA	 See lennureis on mulle alati meeldinud ja see värske niiske soolane mereõhk , mis Kärdla lennuväljal kohe ninna lööb . 
380	NA	 Koduõhk , nagu Juhan Liiv vist ütles . 
380	NA	 Uurisin eile õhtul jälle kord rituaalselt Eesti kaarti : kus võiks Eestis elada ? 
380	NA	 Eidaperes , Kolus , Kärus , Järvakandis , Tartus ? 
380	NA	 Sisemaal ... 
380	NA	 See oleks võib-olla midagi uut . 
380	NA	 Jõevesi oleks tume , keerised vulaksid vaevukuuldavalt . 
380	NA	 Tuulehoog käiks ohates läbi kuusiku . 
380	NA	 Rong huikaks metsa taga ... 
380	NA	 Tume , liiga tume . 
380	NA	 Tegelikult ei leidnud ma sealt kaardi pealt muud kui selle Hiiumaa keset eresiniseks värvitud merd . 
380	NA	 Vahel ta on sinine ka , ma tean , seal Kõpu lõunarannal . 
380	NA	 Seal on valgust . 
380	NA	 Ma ei tea , kui valida saaks , elaks mõnel teisel saarel , kus oleks veelgi rohkem valgust , tuul suhiseks piiniates ja küpressides , väga võimalik . 
380	NA	 Kuigi see pole kindel . 
380	NA	 Võimatusel kiinduda inimesse olen ma kiindunud ühesse maasse , saarde , kaldasse , valgusesse ja pimedusse . 
380	NA	 Ma pole vaba ega tahagi vist olla , tahan vaid elada rahus oma mittevabadust . 
380	NA	 Telekast näidati õhtul Patagooniat . 
380	NA	 See koht , need saarteräbud seal antipoodil on mulle alati huvi pakkunud . 
380	NA	 Nüüd siis sain neid näha . 
380	NA	 Metsik , sünge paik , midagi pole öelda , päris peibutav . 
380	NA	 Talveõhtu valgus merel tuli tuttav ette . 
380	NA	 Ja kõikide saarte inimestes vist on midagi sarnast , see teatud leebe resignatsioon , põikpäisus , antisotsiaalne vabadusekihk . 
380	NA	 Sellest hoolimata või seda enam , et saar on ju ka nagu vangla . 
380	NA	 Saari ongi kasutatud vanglatena , see on klassika . 
380	NA	" Sardiinia rannikult näidati mulle ühte tänini tegutsevat vanglasaart , selle vaatamine "" vaba "" kalda valgelt liivalt täitis südame korraks rõõmukihvatusega : ma olen siiski vaba . "
380	NA	 Nemad seal ei saa ära . 
381	NA	 Nagu ka Tristan da Cunha elanikud . 
381	NA	 Kuigi Briti alamad , pole neil ( või polnud tänini , Tony Blair vist lubas seda asja muuta ) Briti passe . 
381	NA	 Ja transpordilaev Tristan da Cunhale käib Lõuna-Aafrikast üks kord aastas . 
381	NA	 See on ainus võimalus tulla ja minna . 
381	NA	 Juhtuvat vahel sedagi , et tormine meri ei lase paatidel laeva juurde sõita ( randuda ei saa see niikuinii ) ja laev sõidab sama targalt tagasi , koos posti ja varustusega . 
381	NA	 Pealegi olevat reis väga kallis , eriti saareelanikele , kelle ainsaks äriks on langustide püük ja külmutamine . 
381	NA	 Saarel on kuberner ja politseinik , kes aeg-ajalt poistele trahvi teeb – mootorrattaga lubatud sõidukiiruse ületamise eest . 
381	NA	 Kuberneri juurest saab ragiseva raadiotelefoniga helistada . 
381	NA	 Televisioon ei paista , ilmselt pole ükski satelliit suunatud sellele tühjale Lõuna-Atlandile . 
381	NA	 Kuid videokassetid teevad siiski oma töö : saare noored unistavad elust mujal . 
381	NA	 Inimesed elavad Tristan da Cunhal alates XIX sajandist , seitsme valge perekonna järeltulijad , praegu umbes 200 hinge . 
381	NA	 Üks tüdruk dokfilmis , kust ma kõike seda nägin , kurtis , et oleks vähemalt kaks küla , saaks vahepeal teise külla minna . 
381	NA	 See-eest on kartulipõllulapid külast eemal , seal on igal perekonnal ka mingi onn , umbes nagu suvila . 
381	NA	 Kartulikasvatus on nagu sport : kellel tulevad ilusamad ja suuremad ; selleks on igasugu nõkse , nagu kalaga väetamine jne. 
381	NA	 Kala ja kartul on põhitoit , nagu Vilsandil Suumani luuletuses . 
381	NA	 Kartulilapid ja peaaegu kultuslik tants selle ainsa toitva põllukultuuri ümber tuli mulle väga tuttav ette : täpselt nagu Hiiumaal Kõpus . 
381	NA	 Kõik , mis väljastpoolt tuleb , nagu õlu ja küpsised , on Tristan da Cunhal väga kallis . 
381	NA	 Siiski on saarel ka üks kohvik , baaridaamiks on lapsega tüdruk . 
381	NA	 Tema läheks küll ära , kui saaks . 
381	NA	 Üldse tahtsid tüdrukud rohkem ära minna kui poisid . 
381	NA	 Poisid on konformistlikumad . 
381	NA	 Majad on harilikud väikesed Euroopa alevimajad , elu üldse on kõige tavalisem elu . 
381	NA	 Film oli ehitatud ühe noore naise koduskäigu ümber . 
381	NA	 Postilaeva iga-aastast visiiti kasutades ( laev seisab reidil nädalapäevad ) oli ta tulnud oma vanemaid vaatama ja neile nende paari-kolmeaastast lapselast näitama . 
381	NA	 See naine oli Inglismaale mehele läinud . 
381	NA	 Ta rääkis , et unes näeb ta aina Tristan da Cunhat . 
381	NA	 Ma kujutan ette , et see Londoni eeslinn , kus ta elab , on muidugi väga lohutu ja inetu Tristan da Cunha lõputu ookeanivalgusega võrreldes . 
381	NA	 Seal elab ta ühte maailma kõige tavalisemat elu , uppudes miljonite sarnaste elude massi . 
381	NA	 Tristan da Cunhal elas ta ühes maailma kõige ebaharilikumas eksistentsis , aga ta ei teadnud seda . 
381	NA	 Ja seal polegi midagi ebaharilikku . 
381	NA	 Elu on igal pool põhiliselt harilik . 
381	NA	 Ikkagi mulle tundub , ma ei tea miks , et Tristan da Cunhal on vabaduseks rohkem võimalust kui kuskil Londonis või Pariisis , kus võib kohata keda või mida tahes ja minna iga kell kuhu tahes ( kui ainult raha on ) . 
381	NA	 Inimhulk oma võimalustega tundub rohkem ahistavat kui loodus oma paratamatusega . 
381	NA	 Seal on kujutluse jaoks rohkem ruumi ja küllap siis vabadus ongi kujutlus , see lõputu eneselaiendus tühjusse . 
381	NA	 Ma ei tea tõepoolest , kas vabadusel on suurt pistmist võrdsuse ja vendlusega , nende sõnadega , mis siin Prantsusmaal on üksteise kõrvale raiutud linnavalitsuste ja avalike turuhallide uste kohale . 
381	NA	 Või kas neil kolmel sõnal on mingit pistmist linnavalitsustes sõlmitavate tsiviilabielude ja turuhallis müüdava kala ja lihaga . 
381	NA	 Vabadus , võrdsus ja vendlus kuuluvad ehk kokku küll , aga ainult üksinduses . 
381	NA	 Eremiit oma eraklas võib tunda end täiesti võrdse ja vennalikuna kogu eemalviibiva inimkonna suhtes . 
381	NA	 Jumala juurest , nagu ta seda inimkonda vaatab . 
382	NA	 Seal Patagooniaski oli üks selline küla , mida Tšiili sõjaväe varustuslaev külastas vaid korra aastas , enne talve ja väinade jäätumist . 
382	NA	 Riiki , paistab , on vabana elamiseks siiski hädasti vaja . 
382	NA	 Ja inimesed elavad seal , kuhu nad elama on juhtunud , üldiselt . 
382	NA	 Ainult vähesed vahetavad radikaalselt oma elukohta või on sunnitud seda tegema , kui neid kodust pakku aetakse . 
382	NA	 Sest 20 korda elu jooksul kolimine ühtede Ameerika Ühendriikide piires pole ju eriti radikaalsem kui Tristan da Cunha ühest majast teise asumine . 
382	NA	 Mõni võtab ette teekonna Erinevusse . 
382	NA	 Miks , ei tea . 
383	NA	 Kui Tristan da Cunha vulkaan kolmkümmend aastat tagasi purskama hakkas , evakueeriti sealt kõik elanikud Inglismaale : nad said endale Briti passid ja puha . 
383	NA	 Aga nad nõudsid , et nad koju tagasi viidaks . 
383	NA	 Mis siin Inglismaal head on ? küsisid nad pahaselt . 
383	NA	 Meile ei meeldi siin . 
383	NA	 Neilt võeti passid käest ära ja viidigi tagasi . 
383	NA	 Koju . 
383	NA	 Huvitav , kas nad nüüd , kui neile antakse vabadus , siiski jätavad oma saare maha ja lahkuvad , nii nagu nad ükskord sinna tulid ? 
383	NA	 Et sulada neisse monstrumlinnadesse , mis näib olevat inimkonna saatus . 
384	NA	 Kõik maad oma piiridega on nagu saared . 
384	NA	 Iga maa on üks seikluslik avastus- , vallutus- ja asustuslugu . 
384	NA	 Siit kaugelt , kuigi mitte ju nii väga kaugelt , aga mõtteliselt siiski väga kaugelt , tundub Eesti tõesti saarena . 
384	NA	 Ema jutu järgi on seal praegu lumi maas . 
384	NA	 Kujutan liigagi hästi ette meie lumist aeda , õunapuid ja mände , mis akendest paistavad , toidukeetmise lõhna . 
384	NA	 Vaba olen ma võib-olla ükskord siis , kui see pilt , see lõhn , see tunne , see mälestus , mis kogu reaalsuse endasse sulgeb , mind enam ei ahista . 
384	NA	 Mitte siis , kui ma võin põgeneda Hiiumaale , Pariisi , Patagooniasse , vaid siis , kui Pääsküla hoovikoerte haukumine , lumised tänavad ja kurvad tuled ei osata enam mu absoluutset piiratust , suletust sellesse , milleks ma vastu tahtmist olen saanud . 
384	NA	 Siis , kui kõik mulle päriselt meelde tuleb , kaob see halvav nostalgia millegi nimetu , kaotatu järele , mille ma ekslikult aina paigutan tulevikku . 
385	 25. 11. 01 	 25. 11. 01 
386	NA	 Taevas on ilmaennustuse vastaselt siniseid laike . 
386	NA	 Kuldnokk laseb telekaantennil vaikselt vilet . 
386	NA	 Üks kaelustuvi käis hommikul akna taga . 
386	NA	 Siin on kaelustuvi linnalind . 
386	NA	 Eestis võib metsades küll kuulda tema ulutamist , aga teda ennast näeb harva . 
386	NA	 Eile õhtul laulis üks musträstas majakatusel , ilm oli äkki soojemaks läinud . 
386	NA	 See oli Levallois's , selles eeslinnas , mis algab kohe siit ringbulvari tagant . 
386	NA	 Läbi Levallois' jõe äärde jalutades mõtlesin , et linngi on saar . 
386	NA	 Mida suurem ja võimsam linn , seda saarem . 
386	NA	 Kõik muu on siit linnast nii kaugel ; kuhugi minemise võimalus on küll alati teoreetiliselt olemas , koguni väga palju võimalusi , aga tegelikult ma ei lähe kuhugi , linn hoiab kinni , äraminek nõuab liiga suurt jõupingutust . 
386	NA	 Suurde linna ihalevad paljud ja paljud ihalevad suurest linnast ära . 
386	NA	 Võib-olla see , et rongid ja lennukid viivad siit tõesti igale poole , takistabki kuhugi minemast . 
386	NA	 Ma olen kindel , et Pariisis on tuhandeid inimesi , kes on siin sündinud ega ole elu jooksul siit kuhugi saanud , kaugemale oma eeslinnast . 
386	NA	 Sest see linn ise on veel omakorda saar keset kurbade eeslinnade merd . 
386	NA	 Ja linna keskel on saar , kust ta on alguse saanud , õieti kaks saart , Cité ja Saint-Louis . 
386	NA	 See viimane on hea rahulik koht . 
386	NA	 Seal ei ole eriti liiklust , majad on väga vanad , Teise Keisririigi aegsest ümberehitusest puutumata , ebapariislikud , algpariislikud . 
386	NA	 Eeslinnades , kus elab nii umbes 8 miljonit , võib unistada sellest , kuidas saada Pariisi kahe miljoni hulka , intra muros , müüride sisse , nagu ikka veel öeldakse ; edasi , olles juba intra muros , võib unistada sellest , kuidas saada mõnesaja või tuhatkonna Saint-Louis' saare asuka hulka . 
386	NA	 Unistuste vektor , nagu näha , viib olevikust minevikku , mitte tulevikku , nagu arvatakse . 
386	NA	 Me oskame unistada ainult sellest , mis on olnud , meie elus või enne meid . 
386	NA	 Saint-Louis' saarel , suhtelises vaikuses ja vaatega jõele , võib unistada vist veel ainult suuremast vaikusest , elust maal . 
387	NA	 Aga ikkagi , miks saar on nii köitev kujutlus ? 
387	NA	 Kauge saar , üksik saar , oma saar . 
387	NA	 Vähemalt mõnedele köitev . 
387	NA	 Mulle tundub , et on kohe üks liik inimesi , keda veab saartele või kes vähemalt unistavad saarest , elust saarel . 
387	NA	 ( Lätlane või leedulane olla oleks ikka kesine saatus , neil polegi saari ! ) 
387	NA	 Neid inimesi näib ühendavat miski , mida võib parema sõna puudusel nimetada religioosseks otsinguks , kui mitte jumalaotsinguks . 
387	NA	 Või eneseotsinguks , selleks endasünnituseks , millest Enno ikka sonib . 
387	NA	 Üksik saar – ja iga saar on kujutluses üksik saar , eriti veel arvestades selle mõiste kahemõttelisust : saar ise on üksi ja inimene saarel on üksi – on maailm enne inimese loomist . 
387	NA	 Aadam jääb sinna tukkuma , täies teadmatuses endast , sünnitab Eva , oma peegli , kes ulatab talle puu otsast eneseteadvuse . 
387	NA	" Robinson pannakse kõigepealt proovile oma inimlikkuses , enne kui temagi endale oma Reede "" sünnitab "" . "
388	NA	 Iga inimene on saar , iseenda üksik saar . 
388	NA	 Saarele asumine on selle olukorra sümboolne realiseerimine . 
388	NA	 Et tunda saada saare piisavust ja piiratust , seda teravat äraigatsust , enda piiridest väljaigatsust . 
388	NA	 Saar on merelindude pesapaik . 
388	NA	 Kui pojad on koorunud , peavad nad merele minema . 
388	NA	 ( Suuman : Ju emakoskel kuskil oma poegi/ nüüd välja viskamas on õõnsast puust ... ) 
389	NA	 Saared , kus ma olen käinud ( jätan märkimata asustamata laiud ) , tärniga märgin ööbimise . 
389	NA	 Seegi on elulugu . 
389	NA	 Katsun olla kronoloogiline : 
390	NA	 Aegna ( ma pole kindel , aga lapsena oleksin nagu seal käinud ) 
391	NA	 Tauksi ( ükskord ema-isa ja naabrirahvaga , nende paadiga maasikal , mäletan kõhedat vaikust seal lagendikel ) 
392	NA	 Saaremaa* 
393	NA	 Vilsandi* 
394	NA	 Hiiumaa* 
395	NA	 Kassari ( siiski ka saar , Hiiumaast erinev ) 
396	NA	 Saarnaki* 
397	NA	 Hanikatsi 
398	NA	 Vormsi* 
399	NA	 Ouessant* , bretooni keeles Enez Eussa ( 1993 juuni , see on Bretagne'i poolsaare läänetipust läänes ) 
400	NA	 Bréhat ( Bretagne'ist lõunas , kuulus oma pehme kliima , varakevadiste värskete kartulite poolest ) 
401	NA	 Sardiinia* 
402	NA	 San Pietro ( Sardiinia külje all ) 
403	NA	 Kreeta* 
404	NA	 Muhumaa* ( läbisõidul muidugi enne Saaremaad , aga ööbisin seal esimest korda alles ülemöödunud suvel , avastades ühtlasi , et tegu on täitsa erineva saarega , omaette maailmaga , hoolimata tammist , mis teda Saaremaa külge seob ; iga saar on omaette maailm , erinev kõigist teistest , selles pole kahtlust ) 
405	NA	 Kõinastu ( olen küll seal klibuvallil päikese käes tukastanud , aga mitte ööbinud . 
405	NA	 Seal on palju inimestest mahajäetud saare kurbust . ) 
406	NA	 16 kokku , 10 öömajaga . 
406	NA	 Kumari* laiu võiks ehk nimekirja võtta , sest sealgi sai ööbitud , kooli ajal , kui Matsalus abitööline olin , ja teda võib ka asustatute hulka lugeda , sest kunagi oli seal olnud talikõrts ( jääteel ) . 
407	NA	 Kus tahaks käia : Ruhnu ( Osmussaar , Abruka ) , Tristan da Cunha , Tulemaa . 
408	NA	 Aga suures linnas võid sa oma saarelikkust võib-olla veel teravamalt realiseerida kui kuskil saarel . 
408	NA	 Võib-olla selles on ka osa suurte linnade külgetõmbest : igatsus olla saar , mille kõiki kaldaid lakkamatult uhub inimmeri , inimeste võõras elu . 
408	NA	 Igaüks kannab rahvahulgas oma saarelikkust , oma üksikust , tühjust enda ümber . 
408	NA	 Oma korteri aknast näen ma õhtul tulesid teiste korterite akendes sealpool hoovi , majakaid sealpool lagedat merd . 
408	NA	 Ma tean mõndagi nende elude monotoonsest pilkumisest . 
408	NA	 Kes millal tõuseb , millal luugid ette tõmbab , millal köögis tule põlema paneb , millal kustutab ; millal astub see katusekorruse vanamees , hommikumantel seljas , hommikupäikese prožektorikiirtesse , mis talvel tungivad sügavale tema vanade tumedate asjade keskele ; millal teise katusekorteri noorpaar , olgu see lopsakas naine või turske mees , oma magamistoa kardinad pühapäeva hommikul eest ära tõmbab ; või et neid , kelle korter on otse minu vastas ja kust õhtuti paistavad lambi all lugeva naise jalad ja raamat , pole üle nädalavahetuse kodus , luugid on neljapäevast pühapäeva õhtuni ees , küllap on neil kuskil maal , mere taga , koht , kuhu minna . 
408	NA	 Ka kõige sügavamal öösel vist pole kogu hoovisügavik päris pime , kuskil aknas on ikka tuli . 
408	NA	 Ja kunagi ei saa ma nende ülemereeludest rohkem teada , ega tahagi . 
408	NA	 Nagu nemad minu omast , millest , muide , polegi midagi teada saada . 
409	NA	 Mina aga tahaksin enda kohta seda teada saada , kas ma tõepoolest tahan kirjutada või teen ma seda ainult harjumusest , parema puudumisel . 
409	NA	 Või olenebki see , mida ma tõepoolest tahan , ainult harjumusest . 
409	NA	 Kellele saab harjumuseks armastus , kellele kirjutus . 
409	NA	 On küllalt inimesi , kes peavad perioodiliselt arendama mõnda uut armulugu , sest muidu tundub elu neile mõttetu , tühjana . 
409	NA	 Teised peavad käima iga pühapäev hobuste võiduajamist vaatamas ja panuseid tegemas . 
409	NA	 Mina pean kirjutama . 
409	NA	 See on minu kommerts , minu väliskaubandus teiste saartega . 
410	NA	 Öösel nägin äärmiselt häirivat varguseunenägu . 
410	NA	 Ööbisin kuskil öömajas ; kui sealt koju tulin , nägin , et aken on poollahti , tähendab , vargad on käinud . 
410	NA	 Lõpuks see pidi ju juhtuma . 
410	NA	 Vargad saavad alati akna lahti . 
410	NA	 See oli Herne tänava hoovimaja , madal ühekordne lobudik , aga asus Pariisis . 
410	NA	 Juba aknast nägin , et ülemiselt riiulilt on raamatuid puudu . 
410	NA	 See oli üllatav : minu meelest vargad raamatuid ei taha . 
410	NA	 Need pidid olema prantsuskeelsed raamatud , sest eestikeelsetest ei saa siin ju keegi aru ja nendega pole midagi teha . 
410	NA	 Astusin tuppa . 
410	NA	 Aknaalune oli tühi . 
410	NA	 Kirjutuslaud oli ära viidud , see Pääskülast pärit üheksa sahtliga klassikaline nõukogude kirjutuslaud , mis jäi lõpuks Hiiumaale mahamüüdud majja . 
410	NA	 Mõtlesin , kuidas seda politseile kirjeldada : peamine oli ära märkida sahtlite arv . 
410	NA	 Samas : kas on mõtet politseid alarmeerida ? 
410	NA	 Mis ma ütlen neile oma öise kodust äraolemise kohta ? 
410	NA	 Ja see joodik peremees , kellelt ma korterit viieteist rubla eest kuus üürin ja kes ise elab mujal , võib vahele jääda sissekirjutusrežiimi rikkumise pärast ... 
410	NA	 Ja politsei võib uurima hakata , mida ma üldse siin Pariisis teen . 
410	NA	 Nii et politseilt abi ei saa . 
410	NA	 Siis tuli mulle meelde arvuti : see on kindlasti läinud , koos kõigega , mis olen kirjutanud ja mida ma disketi peale võtnud pole , mitu viimast päeva . 
410	NA	 Läksin ruttu teise tuppa ( Herne tänaval oli seal tegelikult köök ) : arvuti oli laua peal alles . 
410	NA	 Küll aga oli kaasa viidud sinine kirjutuslauatool ja üks painutatud jalgadega vineertool oli katki astutud , ilmselt ülemistelt riiulitelt midagi otsides . 
410	NA	 Kas polegi enam ühtegi tooli ? 
410	NA	 Üks vana kirjutuslauatool , tegelikult see , millega olin arvuti taga istunud , oli siiski alles . 
410	NA	 Nii et kokkuvõttes polnud kahjud kuigi suured . 
410	NA	 Kas keegi oli varastele peale sattunud ? 
410	NA	 Aga keegi ei kahtlusta vargust , kui majast mööblit välja tassitakse – see on ilmselt kolimine . 
410	NA	 Nad võivad tagasi tulla ... 
410	NA	 Kas ma ikka ukse panin enda järelt lukku ? 
410	NA	 Ja see aken tuleb riivi panna ... 
410	NA	 Ma ei tohi kodust ära minna , või kui lähen , panen tuled põlema , lasen rulood alla ... 
410	NA	 Ühesõnaga , see varguseunenägu äratas mu üles ja pärast ei saanud tükk aega magama jääda . 
410	NA	 Alt poisid tulid koju ( nad tulevad tihti vastu hommikut , jumal teab , millega nad tegelevad , käivad pidudel ? ) , panid vee jooksma ja torud undama , üks naeris kõva häälega . 
410	NA	 Majja tungimise unenäod kuuluvad unenägude repertuaari . 
410	NA	 Kord on keegi nagu ukse taga , kord võib ta olla juba majas , kord on ta seal käinud ... 
410	NA	 Agressioonihirm , enda terviklikkuse kaotamise hirm : ma ei ole oma teadvuses üksi , minu äraolekul ( magades ? ) käib seal veel keegi , võõras , ohtlik ... 
411	 26. 11. 01 	 26. 11. 01 
412	NA	 Tokk , tokk , tokk . 
412	NA	 Aga mitte tihane , vaid suur haamer . 
412	NA	 Kuskil all lõhutakse vist seina . 
412	NA	 Juba oma poolteist tundi , poole üheksast saadik . 
412	NA	 See kajab kogu majas vastu . 
412	NA	 Väljas sajab . 
412	NA	 Kuidagi ei taha valgeks minna . 
412	NA	 Peas valutab , aga läheb üle . 
412	NA	 Šveitsis sõitis eile üks lennuk võssa , just nagu Hiiumaal . 
412	NA	 Õhtustes uudistes näidati lennuki tükke puude vahel . 
412	NA	 Hiiumaa õnnetusest pole ma rohkem pilte näinud kui ühte pimedat ülesvõtet internetist , nüüd nägin siis seda Šveitsi oma . 
412	NA	 Valge punaste kirjadega lennukisaba sügisese metsa all . 
412	NA	 Crossair , see , mis pankrotti läinud Swissairi üle võtab . 
412	NA	" Berliin–Zürich , nii et ka peaaegu siseliin , neljamootoriline "" väike "" lennuk , nagu uudistes öeldi : Euroopa kohta väike , Eestis oleks see juba suur lennuk . "
412	NA	 Kolmkümmend kolm inimest pardal . 
412	NA	" Andmeid oli üheksast "" imekombel pääsenust "" ( miraculés ) . "
412	NA	 Kolm kilomeetrit enne maandumisrada . 
413	NA	" Kuna telekast tõesti midagi ei tulnud , lugesin läbi Pessoa "" Pankur-anarhisti "" . "
413	NA	 Lugemisega on vahel raske mõtteid endast eemale saada . 
413	NA	 Märkad , et oled lugenud terve lõigu , aga peas on keerelnud ainult mingi mõttetu refrään oma elust . 
413	NA	 Mingi kahetsuselitaania . 
413	NA	 Telekas on selles mõttes parem . 
413	NA	" Huvitav , kuidas siis oleks , kui ma oleksin lapsest saadik teleka ees kasvanud nagu "" tänapäeva lapsed "" , vähemalt rikastes maades , Eestis vist ka . "
413	NA	 Juba siis kasvasid mu klassikaaslased teleka ees , sest neil oli kodus Soome televisioon . 
413	NA	" Sealt tuli "" Cannon "" ja ma ei mäleta veel mis . "
413	NA	 Muust poisid koolis ei rääkinudki , kui et mida see või teine seriaalitegelane tegi , kuidas hüppas , kuidas lendas . 
413	NA	 Võtsin vestlusest osa , polnud üldse raske muljet jätta , et ma olen ka vaadanud , sest igaüks tahtis rääkida , kedagi ei huvitanud , mis teine räägib . 
413	NA	 Olin tänuväärt kuulaja , vaatasin Soome TVd nende silmadega . 
413	NA	 Peab siiski ütlema , et nende jutustus oli küllalt vaene ja oskamatu , ma ei saanud kunagi aru , mis seal siis päriselt toimub . 
413	NA	 Kord reetsin ennast Mardi ees sellega , et hüüatasin imestunult : kas Cannon on siis paks ? 
413	NA	 Olin teda kogu aeg teistsugusena ette kujutanud . 
413	NA	 Mart oli korralik poiss , nad elasid kahekordses majas , käisin vahel tema pool mängimas . 
413	NA	 Ma oleksin tahtnud , et meil oleks ka selline kahekordne maja olnud . 
413	NA	 Teiste elu tundus mulle normaalsem kui meie oma . 
413	NA	 Mardi isa oli insener , ema vist õpetaja . 
413	NA	 Nüüd hiljuti kuulsin , et ta on surnud . 
413	NA	 Saanud südamerabanduse . 
413	NA	 Õppis ka TPIs inseneriks , pärast läks ärisse , olevat Laagris maja ehitanud . 
413	NA	 Mina teda täiskasvanud mehena näinud pole , sellepärast kujutan teda ikka ette vibaliku , natuke närvilise poisina . 
413	NA	 Ta on minu teada teine mu Leegi tänava kooli klassikaaslastest , kes surnud on . 
413	NA	 Esimene oli O. , ta oli kindlasti kõige andekam , vähemalt matemaatikas , midagi geeniusetaolist . 
413	NA	 Aga ta oli natuke imelik , ta riided olid alati mustad , teda kiusati . 
413	NA	 Minagi lõin talle raamatuga pähe . 
413	NA	 Ma polnud parem kui teised . 
413	NA	 Ometi me läksime üksvahe koos koju , sest meil oli ühine tee . 
413	NA	 Nende maja oli kohe majapidamistarvete poe taga ( see oli väike pood , kus seisis plekkvanne ja ämbreid , lõhnas alati petrooli järele , sest seal müüdi ka petrooli , letil oli vastav kraaniga nõu nagu mahlamüüginõu toidupoes ) . 
413	NA	 O. maja asus suure hooletusse jäetud aia sügavuses . 
413	NA	 Ta ei kutsunud mind kunagi sisse . 
413	NA	 Ta ei tulnud kunagi ka minuga kaasa kommi ostma , kamabatooni ( 18 kop. sada grammi ) või Komeeti ( 14 kop. ) või Kasekest ( see oli kallim komm , vist 21 kop. ) , sada või viiskümmend grammi , kuidas kopikaid oli . 
413	NA	 Nüüd ma mõtlen , et tal vist polnud raha ja ta häbenes oma kodu . 
413	NA	 Ta vist elas ainult vanaemaga või midagi sellist . 
413	NA	 Koduteel ta luiskas küll oma elust maad ja ilmad kokku . 
413	NA	 Selle valetamise pärast ma teda vahel vihkasin ka . 
413	NA	 Mina ei osanud kunagi niimoodi valetada . 
413	NA	 Aga siis ma vist hakkasin teda häbenema ja tahtsin Taavile , oma uuele pinginaabrile näidata , et minagi kuulun kampa ja kiusan O-d . 
413	NA	 Siis ma lõingi talle raamatuga pähe . 
413	NA	 Ükskord pidin veel O. vanaema ees aru andma . 
413	NA	 Kartsin karistust , mis võib järgneda . 
413	NA	 O. viidi teise kooli ja rohkem ma teda ei näinud . 
413	NA	 Ülikooli ajal kuulsin , et sellenimeline füüsikatudeng oli ennast tornühika rõdult alla heitnud või alla kukkunud . 
414	NA	 Aga telekat ma vaatasin lapsepõlves , jah , haruldaselt vähe . 
414	NA	" "" Horoskoopi "" ja midagi veel , mida kogu perega vaadati . "
414	NA	 Hiljuti näidati siin ühte 1970. aasta laulu , videot või nii , sel ajal veel ei osatud neid teha . 
414	NA	" Meeleolu oli täpselt sama mis "" Horoskoobis "" . "
414	NA	 Veel enam , ka Prantsusmaal tehti sel ajal välismaa viisidele omad sõnad , peaaegu alati . 
414	NA	 Ülim optimism . 
414	NA	 Seda ma mäletan küll . 
414	NA	 Ma olin igati tehnilise progressi ja rahuvõitluse poolt . 
414	NA	 Ma teadsin , et elu läheb paremaks . 
414	NA	 Meile osteti külmkapp , hiljem pesumasin Riga , mis tsentrifuugis . 
414	NA	 Külmkapp on Pääskülas tänini sama , kui nad seda just sel sügisel pole välja vahetanud . 
414	NA	 Sellest ikka räägitakse . 
414	NA	 Majale ehitati üks suur tuba juurde , seni magasime neljakesi , õed , vanaema ja mina , ühes väikeses toas ; voodite vahel olid ainult kitsad käigud , õed magasid ühes voodis . 
414	NA	 Sektsioonkappi veel polnud , aga selle omandamisest juba räägiti . 
414	NA	 Eest kollase riidega VEF-radioola peal sai plaate kuulata . 
414	NA	 Pärast said õed endale Astra magnetofoni ja lindistasid Black Sabbathit , Electic Light Orcestrat ( mulle tundub ) ja teisi selleaegseid punte . 
414	NA	 Need on mul meelest ära läinud . 
414	NA	 Ma pole popkultuuris kunagi kuigi tugev olnud , pole nagu huvitanud , kuigi õe makki tassisin küll klassiõhtutele ( see oli paras kohver , aga vedasin teda vapralt , kooli oli oma paar kilomeetrit ) ja olin peaaegu diskori eest . 
414	NA	 Tahtsin teeselda ajaga kaasaskäimist , kuigi aimasin oma suureks meelehärmiks , et kuulun maailma , mis ajaga kaasas ei käi , mis jääb kõrvale , millest aeg mööda käib . 
415	NA	 Keskkoolis arendasin seda attituudi juba teadlikult ja ei vaadanud suurt üldse telekat . 
415	NA	 Sellepärast filmikeel vist jäigi mulle pikaks ajaks arusaamatuks . 
415	NA	 Ja tõtt-öelda ei talu ma siiamaani eriti mängufilme , enamikku neist . 
415	NA	 Nüüd tehakse mängufilme , mis jäljendavad reaalsust , reportaaži , aga esimese kolmekümne sekundi jooksul on selge , et tegemist on mängufilmiga : inimesed räägivad valesti , tegemist on tegelastega . 
415	NA	 Kõik on tehtud natuke huvitavamaks kui elus ja see on igav . 
415	NA	 Tõsielufilmide igavus on huvitavam . 
415	NA	 Seal taga on midagi . 
415	NA	 Mängufilmi taga pole muud kui ühe edeva kirjaniku väljamõeldis ja ühe türannist režissööri manipulatsioonid . 
415	NA	 Pluss salgake näitlejaid , kes peavad ennast millekski jumalataoliseks . 
415	NA	 Ma tahaks ikka teada , mis päriselt on . 
416	NA	 Ülikooli ajal Järistes ja Tartus mul muidugi telekat polnud , ei tulnud selle pealegi , et peaks telekas olema . 
416	NA	 Hiiumaal polnud ka oma seitse aastat . 
416	NA	 Kuidagi õnnestus aeg mööda saata . 
416	NA	 Paistab , et nüüd olen loobunud , alla andnud . 
416	NA	 See vist ongi vananemine ja tundub sellisena küll täiesti mõttetu . 
417	NA	 Eileõhtustes uudistes näidati lõpuks , peale Afagnistani tolmu ja mudžahiidide tuules lehvivate hallide hõlstide , lennukirusude , poliitikute valelike nägude ja muu tavapärase veel ühte Ameerika imelast , 18-aastast viiuldajat Hillary Hahni , kes oli tulnud Euroopasse turneele . 
417	NA	 Ta mängis tõsise näoga ja ülimalt keskendunult Bachi kõige raskemaid soolopalu . 
417	NA	 Sellist tungi klassikalise muusika kontserdile polevat ammu nähtud . 
417	NA	 Tüdruk rääkis , et neil kodus polnud telekat ( mis peab Ameerikas küll üsna haruldane olema ) ja kuni 11-12-aastaseni ei kuulanud ta muud kui klassikaraadiot . 
417	NA	 Juba lapsena olevat ta kõigi kohaliku orkestri mängijatega tutvuse sõlminud . 
417	NA	 Mõned teavad tõesti juba sündides , mis neist saama peab , ja see neist saabki . 
417	NA	 Kadestusväärselt terviklikud , üheleainsale asjale pühendatud elud . 
417	NA	 Nagu oleks inkarnatsioon olemas : kellegi poolelijäänud elu jätkamine uuelt teadlikkuse tasandilt . 
417	NA	 Enam pole vaja proovida ega otsida , tuleb ainult lõpetada see täiusetee , mille läbikäimine ühe elu jooksul pole muidugi võimalik : ei jõua . 
418	NA	 Ja mõnikord tuleb kasvada kaugel massikultuurist , et massikultuuris nähtuseks saada . 
418	NA	 Minagi tahaksin tema Bachi kuulata , minagi tahaksin omal moel massikultuurist osa saada . 
418	NA	" Mulle meeldib lehitseda ja osta kõige uuemaid , just ilmunud raamatuid , neid , millest "" räägitakse "" . "
418	NA	 Olla selle aja vaimus , mis ometi mulle on võõras . 
418	NA	 Võib-olla selles ongi asi . 
418	NA	 Ühed elavad instinktiivselt oma aega , teised katsuvad sellest väljastpoolt aru saada , nagu selleks , et viia teade sellest kummalisest tsivilisatsioonist , kuhu nad on sündinud , sinna , kust nad on pärit . 
418	NA	 Minevikku . 
418	NA	 Kultuuri . 
419	NA	 Tegelikult ma tahtsin kirjutada armastusest . 
419	NA	 Ma tahan temaga arveid õiendada , selle suurima kristlik-romantilise valega , mille paine all me elame . 
419	NA	 Maroko poisid rääkisid telekas , et kui nad tahavad oma tüdrukule öelda , et nad armastavad teda , siis nad ütlevad 
420	NA	 je t'aime , prantsuse keeles . 
420	NA	 See olevat midagi , mis kuulub Euroopa kultuuri juurde . 
420	NA	 Kultuurilisest fiktsioonist on saanud universaalne tunne . 
421	NA	 Mõtlesin sellest eile Saint-Germaini metsas jalutades . 
421	NA	 Puud on nädalaga hõredamaks jäänud , mets valgemaks saanud . 
421	NA	 Õigemini kollasemaks , sest seda kollast kumab igale poole . 
421	NA	 Lõhn on muutunud . 
421	NA	 Langenud lehed hakkavad kopitama ja kõdunema , kollaseks põlenud roheline põleb aegamööda mustaks . 
422	 27. 11. 01 	 27. 11. 01 
423	NA	 Valge hommik , päike väljas , tunne teine . 
423	NA	 Unenäod olid ka teised , osalt meeldivad . 
423	NA	 Mind armastas mitu vanemat naist , eriti üks hallipäine , umbes neljakümnene ( nagu oleksin ma ise noorem ! ) väliseestlane , kes tahtis kangesti rääkida oma lugu ja surus ennast minu vastu . 
423	NA	 See polnud ebameeldiv . 
423	NA	 Selles oli soojust ja turvalisust . 
423	NA	 Mõtlesin : ehk see ongi mu elu . 
423	NA	 Seal oli veel külalisi , mul oli külmkapis pudel punast veini ja juustu . 
423	NA	 Kaur oli ka seal , väitis , et juust haiseb . 
423	NA	 Otsisin , milline juust . 
423	NA	 See oli maal , talust paistis küntud põld ja raagus mets . 
423	NA	 See pidi olema mu ema kodukoht enne kaevanduse tegemist . 
423	NA	 Kas metsaserv paistis samasugusena kui siis ? 
423	NA	 Oli ta äratuntav ? 
423	NA	 Saunakatla all hingitses tuli , nagu ikka mu unenägudes . 
423	NA	 Korsten oli juba päris kuumaks läinud . 
423	NA	 See oli uus korsten , Tšehhi oma . 
424	NA	 Eile tõin nahkjaki puhastusest ära . 
424	NA	 Puhastamine maksis 560 franki ja puhtaks ta läinud ei olnud , küll aga inetuks , karedaks , võõraks . 
424	NA	 Tundsin ennast sandisti . 
424	NA	 Raha kulutamine riietele on nii mõttetu , eriti kui mina seda teen . 
424	NA	 Vitriinid siin linnas , mis minus kümme aastat tagasi , üksteist aastat tagasi , esimene kord , äratasid iha , tekitavad nüüd vaid tüütust , isegi vastikust . 
424	NA	 Vastikust küllap enda kunagise iha vastu teha ennast riietega teiseks , inimeste sarnaseks . 
424	NA	" Nagu nimme oli postiga tulnud Viidingu–Rätsepa "" Olevuste "" tekst ( seal on ka riietest : olevused tahavad inimesteks saada , otsivad prügimäelt riideid ) , Petersoni saadetud , seoses Caeni festivaliga . "
424	NA	 Ta tahab minu arvamust . 
424	NA	 Aga ma ei oska midagi arvata . 
424	NA	 Enamuse kultuurinähtuste kohta ei oska ma mitte midagi arvata . 
424	NA	 Ega ta vist siin eriti lähe , selleks on ta liiga kõrgkirjanduslik , ionescolik . 
424	NA	 Prantslased ootavad meilt midagi pärismaalaslikumat , metsikumat , elulisemat . 
424	NA	 Poliitilist intriigi , nagu oli selles soomlase näidendis , mille proovi Caenis nägin : seal oli vist kommunistist ema ja rebasetüdrukust , loomakaitseaktivistist-terroristist tütar , või oli ema , vastupidi , parempoolne konservatiiv , vahet pole . 
424	NA	 Aga olevuste plaan saada inimeseks , sel teel , et nad kõik meelde tuletavad , tundus mulle väga tuttav . 
424	NA	 Just nagu mina . 
424	NA	 Peale selle tuletas see tekst muidugi meelde Juhan Viidingut , tema häält ja olekut . 
424	NA	" Ja seda omamoodi turvalist ja lapsikut aega , mille juurde ta kuulus , mille juurde kuuluvad Becketti "" Õnnelikud päevad "" Draamateatri laval ( Viiding koopas , Willina : "" Orikas on kohitsetud isane siga "" ) ja mille lõppu ta ei osanudki üle elada . "
424	NA	" Tema enesetapp ( "" Aeglast enesetappu/ ei anna ma kunagi endale andeks./ See saagu mu elu/ truuduse vandeks . "" ) "
424	NA	 oli omamoodi vapper . 
424	NA	 Omamoodi lapsik , tema viimane ülesastumine . 
424	NA	 Mõtlesin eile päevases hallis vihmasajus Ternes'i väljakul üle tänava minnes , et jaapanlaste seppuku mõte on see , et sa sured teadvusel olles , realiseerid täielikult oma teo . 
424	NA	 Selles mõttes on ta isegi vähem vägivaldne kui püstol või nöör või tabletid . 
424	NA	 Siis sa ei jõua aru saada . 
424	NA	 Tema , Juhan , jõudis aru saada . 
424	NA	 Tal jäi selleks küllalt aega , seal maal ja pimedas , kui oli oma sooned läbi lõiganud . 
424	NA	 Seesama Lembit Peterson rääkis mulle läinud kevadel Saint-Micheli bulvari kohvikus , kuidas see oli olnud . 
424	NA	 Seegi oli seppuku , eesti moodi , Juhan Viidingu moodi , Jüri Üdi moodi , selle kadunud aja moodi , kui meil veel oli kultuur ja me lapsikult sellesse uskusime . 
425	NA	 Ternes'i väljakul olin sellepärast , et käisin seal Fnacis . 
425	NA	 Pärast mõttetu nahkjaki mõttetu puhastuse peale mõttetu raha raiskamist tundsin vajadust veel raha raisata , see eelmine raiskamine uuega tühistada . 
425	NA	 Osta mõni raamat või plaat . 
425	NA	 Kuulasin alguses Hillary Hahni Bachi-salvestist , aga see tundus liiga ameerikalik , võib-olla , siiski . 
425	NA	 Lõpuks ostsin seda , mida ma ikka olen ostnud : kahed Bachi kantaadid . 
425	NA	 Leinakantaadid , novembriks , ja jõulukantaadid , detsembriks . 
425	NA	 Nüüd ma ei tea , kas ma ikka tahangi neid kuulata . 
425	NA	 Olen ma üldse kunagi muusikat kuulata tahtnud ? 
425	NA	 Ma ei tunne muusikat . 
425	NA	 Muusika on suur , särav ja keeruline , mina olen väike , tume ja lihtne . 
425	NA	 Sobib mul siis muusikat kuulata ? 
425	NA	 Tõsi , vahel kontserdil tulevad head mõtted , aga just kontserdil , mitte plaati kuulates . 
425	NA	 Ja vahel on kontsert talumatu . 
425	NA	 Kõik need tõsiste ja igavlevate nägudega inimesed seal kultuuri nautimas , kultuuri , mis mitte kuidagi ei kuulu nende igapäevasesse ellu . 
425	NA	 Ja mina nende seas . 
425	NA	 Oleks , et ma veel ise oskaksin laulda või mängiksin pilli . 
425	NA	 Siis ma võiksin oma meelt lahutada , nagu ma neid ridu kirjutades oma meelt lahutan . 
425	NA	 Siiski , vahel kuskilt kuuldud meloodiajupp võib meele rõõmsaks ja kergeks teha , mõttetutest muredest ära lahutada , samuti kui mõni juhuslik naeratus tänaval , väljailmuv päike . 
425	NA	 Kõik , mis elu vool mu ette kaldale uhub , näib olevat parem sellest , mis ma ise korraldan või endale välja mõtlen . 
425	NA	 Kui oskaks elu vastu tähelepanelik olla , tema hetked vastu võtta , poleks võib-olla väga vigagi . 
425	NA	 Aga see neetud teadvus muudkui ketrab ja ketrab , muudkui eritab oma eluvoolu , oma teadvusevoolu . 
425	NA	 Oskaks selle peatada , maha vaigistada , siis kuuleks päris muusikat , siis alles üldse näeks ja kuuleks . 
425	NA	 Idamaades on selleks olemas terve teadus , hingamis- ja meditatsiooniharjutused , küllap oli Gregoriuse laulu laulminegi munkadele midagi samalaadset , sisemise vaikuse tekitamine . 
425	NA	 Mina seda ei oska ja ega vist õpigi ära . 
425	NA	 Pole õpetajat . 
425	NA	 Või : pole õpilast . 
426	NA	 Teadvuse voolu kirjandusse ma ei usu . 
426	NA	 See on ikka kirjutamise voolu kirjandus . 
426	NA	 Lihtsalt veel üks kirjutamise tehnika . 
426	NA	 Teadvuse vool on sama kirjeldamatu kui unenäod . 
426	NA	 Miski pole seal päriselt see , mis on sõnad , kuigi sisekõne on osa teadvuse voolust . 
426	NA	 Kas kõik inimesed näevad ärkvel olles seda väsitavat unenägu ? 
426	NA	 Suhtlemine , rääkimine , liigikaaslastega signaalide vahetamine aitab seda vaigistada , eksterioriseerida . 
426	NA	 Sellepärast vist ei tahetagi üksi olla : teadvus on piinav , eneseteadvuselolek on põhiliselt valulik , peaaegu haiguslik seisund . 
426	NA	 Koos olles saab osa teadvust ära anda , nagu mantli kohviku riietehoidu . 
426	NA	 Aga mis siis teha , kui koosolemine ei aita , teadvus ketrab edasi oma suletud universumis , rääkimine jääb sellest väljapoole ? 
426	NA	 Sel juhul koosolemine ainult häirib , tekitab müra juurde . 
426	NA	 Uuesti üksijäämine on kergendus . 
426	NA	 Sest kohtumisele minnes sa ei andnud mitte mantlit ära , vaid tõmbasid selle peale veel ühe kostüümi , mingid inimeseriided oma olevusehõlstile . 
426	NA	 Teater on lõppude lõpuks ikkagi väsitav . 
427	NA	 Kui palju ma kooselust ka poleks unistanud , ma tean : ma ei talu seda . 
427	NA	 Kõik praktilised katsed on lõppenud selle äratundmisega . 
427	NA	 Pole midagi paremat kui jälle üksi jääda . 
427	NA	" Minagi olen öelnud : "" Ma armastan sind . "" "
427	NA	" Mullegi on öeldud : "" Ma armastan sind . "" "
427	NA	 Selles lauses on alati kõlanud üks häiriv valenoot . 
427	NA	" Mis seal häirib , kas osasihitis "" sind "" , mis see tähendab – "" sind "" ? "
427	NA	 Nagu teeks suu lahti ja tahaks selle sina alla kugistada . 
427	NA	 Aga suu pole kunagi küllalt suur , kogu sina ei mahu sisse , ei saa teda ümbritseda nagu ürgmeri kalmaari või soe lootevesi loodet . 
427	NA	 Siis jääbki see sind , natuke , muist , midagi ikka . 
427	NA	 Ma tahan sinust midagi saada , sind saada . 
427	NA	 Anna . 
427	NA	 Siis on mul natuke sind , sul natuke mind . 
427	NA	 Teeme vahetust . 
428	NA	 Armastuse-sõna tahab endasse kahmata absoluuti , mingit kõike , selline on tema ülesanne meie kultuuris . 
428	NA	 Aga see inimestevaheline kommerts , mida ta tähistab , on lõppude lõpuks nii suhteline . 
428	NA	 Mina jääb ikka minaks , sina ikka sinaks . 
428	NA	 Illusioon , mille lõi iha ( iha mille järele ? olematukssaamise , teisekssaamise järele ? ) , lahtub ja sa vaatad nõutult seda teist inimest enda vastas . 
428	NA	 Inimene nagu inimene ikka , nagu sinagi , suhteliselt suhteline . 
428	NA	" "" Armastus tuleb ja läheb/ näoga , mis võõras ja tuttav . "" "
428	NA	 Armastus pole ei sina ega mina , ei sind ega mind , see on midagi , mis jääb mõlemast väljapoole , kummastki edasi , võib-olla võib öelda , et see on elu , mis tahab elada meist kauem , edasi , see on meie surm , mis endast märku annab . 
428	NA	 Armastuse lahutamine sigitamisest , armastuse tegemine mingiks individuaalseks õnneprojektiks ei lähe läbi . 
428	NA	 Armastus on võib-olla elu enda õnn , mida ta meis korraks elab , minus või sinus , et siis oma seitsmepenikoormasaabastega edasi tõtata , jättes mind ja sind maha oma haavu lakkuma , kumbki omi . 
429	NA	 Armastusest on saanud obsessioon meie kultuuris . 
429	NA	 Filmid ja raamatud muust ei räägigi . 
429	NA	 See tähendab , teda pole ; seal , kust teda otsitakse , on pimedus , tühjus . 
429	NA	" "" Ma armastan sind "" tähendab tegelikult "" Armasta mind ! "" , võta mind enda peale , tühista mu koormav , valutav mina ! "
429	NA	 Aga teise mina valutab niisamuti , temagi tahaks selle ära anda , ja temagi ei oska . 
430	NA	 See peaks käima kuidagi hoopis lihtsamalt , aga ma ei tea , kuidas . 
430	NA	 Milleks see teineteise külge klammerdumine , kui kumbki jääb ikka endaks , kui varem või hiljem hakkab kumbki ikka metsa poole vahtima ? 
430	NA	 See peaks käima kuidagi hoopis vabamalt , hoopis rohkem möödaminnes . 
430	NA	 Abielu , kokkujäämine , pole lõpuks muud kui selle tunnistamine , et koos vananeda on kergem kui üksi vananeda , ja lapsed , kes oma kasvamisega tuletavad meelde su mina surma , ühtlasi lohutavad sind selles . 
430	NA	 Ma ei saa aru , miks inimesed , kellele see on antud , sellest aru ei saa . 
430	NA	 Isiklikku õnne pole olemas . 
430	NA	 Mina tean seda . 
430	NA	 Ükski mina ei saa kunagi õnnelikuks . 
430	NA	 Õnn saab asuda ainult endast väljaspool – ja miks ma siis kohe sinnapoole teele ei asu ? 
430	NA	 Seda ma ei taipagi . 
430	NA	 Ma olen kinni jäänud sellesse kirjutamisse , sellesse kunsti , sellesse minasse , sellesse kunstminasse . 
430	NA	 Ei oska siit enam väljapääsu leida . 
431	NA	 Tegelikult on kõik kuidagi teisiti , selles ma üldse ei kahtle . 
431	NA	 Vahel vaatan metroos või bussis inimeste päid . 
431	NA	 Pealael , kuklal ja külgedel on juuksed . 
431	NA	 Meestel on vahel osa juukseid välja langenud , naistel on juuksed enam või vähem soengusse seatud . 
431	NA	 Poisid on vahel želeega endale mingeid tutte pähe teinud . 
431	NA	 Silmakoobastes on silmad . 
431	NA	 Nende ees on mõnikord prillid , mõnikord läigivad silmamunale pandud läätsed , kui hästi vaadata . 
431	NA	 Mõned peidavad oma silmi päikeseprillide taha , need annavad teatud võimu , hirmutavad teisi : mina teie silmi näen , teie minu omi mitte . 
431	NA	 Aga ega silmade varjamine suurt ei aita . 
431	NA	 Ega silmad ei olegi nii kõnekad kui arvatakse . 
431	NA	 Silmamuna ei näita midagi välja peale selle , kas ta on põletikuline , punaste soonekestega , või terve . 
431	NA	 Üks fotograaf tegi hiljuti sellise näituse , et pildistas inimeste nägusid , olles neil enne käskinud pähe teha hästi enesekindel nägu . 
431	NA	 Nad olid hämmastavalt sarnased . 
431	NA	 Kuigi ninad ja kulmud ja suud olid erinevad . 
431	NA	 Nägu on petlik . 
431	NA	 Ometi armutakse nägudesse . 
431	NA	 Naha ja lihaste all on pealuu , pealuu sees peaaju . 
431	NA	 On seal sees mõtted ? 
431	NA	 Metroos on korraga palju peaajusid , kõikumas vaguni taktis oma pealuudes . 
431	NA	 Ühtegi mõtet pole näha , ainult mina mõtlen . 
431	NA	 Ometi igaüks teab , kus peatuses ta maha läheb . 
431	NA	 Igaühel on mingi kava . 
431	NA	 Mõni võib plaanitseda sisseoste , mõni enesetappu . 
431	NA	 Ajud töötavad . 
431	NA	 E. ütles , kui ma tal augustis maal külas käisin , et vanaduses elaks ta Pariisis , siin saaks inimesi vaadata . 
431	NA	 Ma ei saa sellest enam aru . 
431	NA	 Inimeste vaatamisest ei saa midagi teada . 
431	NA	 Lihtsalt vaatad , ise mõtled ikka . 
432	 28. 11. 01 	 28. 11. 01 
433	NA	 Veel üks päris valge hommik : tähendab , pääsemine ühest pimedast hommikust . 
433	NA	 Eile õhtul käisin auhinda vastu võtmas . 
433	NA	" Mait Laasi animafilm "" Teekond Nirvaanasse "" oli saanud keskkonnafilmide festivalil oma kategoorias auhinna ja kuna autorit polnud , saatis saatkond mind teda esindama . "
433	NA	 Festivali lõpetamine oli Wagrami avenüül teatris l'Empire , nii et õnneks lähedal . 
433	NA	 Käisin kodus , sõin suppi , et mitte päris näljasena sinna minna ( ei tea ju , millal süüa saab ja kas üldse , lõpuks oligi kokteil alles millalgi pool üksteist õhtul ja sinna ma ei jäänud ) , sidusin lipsu ette . 
433	NA	 Töö juures kirjutasin igaks juhuks lühikese kõne . 
433	NA	 L'Empire'i ühe ukse taga oli lihtinimeste saba , teisest paistis ilma sabata sisse saavat . 
433	NA	 Tõmbasin selle teise ukse lahti , seal oli kaks valvurit . 
433	NA	" Üks küsis : "" Kas te olete V.I.P. ? "" "
433	NA	 Hakkasin seletama , et olen Eesti saatkonna poolt , aga seda ta ei tahtnudki kuulda . 
433	NA	" Olin V.I.P. Kuna tulin korralikult õigeks ajaks , pool tundi enne ametlikku algust , nagu "" osalistel "" või "" sõnavõtjatel "" oli palutud tulla , sai seal poolpimedas punaseks peitsitud seinte ja lagedega fuajees kõvasti oodata . "
433	NA	 Korralduskomitee daam seletas mulle , et kõnet pidada ei tule , tuleb minna lavale , seista õhtujuhi paremale käele ja tema siis esitab mõne küsimuse . 
433	NA	 Selle üle , et kõnet pidada ei tule , oli mul hea meel . 
433	NA	 Ei tea ju kunagi , kuidas tegelikult peaks ütlema , prantslastel on need asjad nii peened ja keerulised . 
433	NA	 Nad jumaldavad ametlikke tseremooniaid . 
433	NA	 Vahepeal vajus üks halli habemega vana mees tualettruumi ukse ette külili . 
433	NA	 Paar inimest jooksid tema juurde . 
433	NA	 Hõigati , kas keegi on arst , nagu filmis . 
433	NA	 Keegi ei olnud . 
433	NA	 Üks vanamees ütles , et tema vanaisa oli küll arst olnud . 
433	NA	 Siis jooksis kohale kelner , siis valvur . 
433	NA	 Vana mees oli teadvusel , aga vist nõrk . 
433	NA	 Püsti tõusta ei jaksanud . 
433	NA	 Õige varsti oli kohal üks päästekomando vormis poiss , ei tea , kust see välja võeti , võib-olla sellistel üritustel peavad nad valvama . 
433	NA	 Kelnerid lükkasid WC kõrvalruumist välja sirmi , sellise pruuni kuldmustrilise riidega kaetud varjuseina , peitsid sellega kogu stseeni kõrvaliste pilkude eest . 
433	NA	 Siis tuli veel päästeteenistuse brigaad ja kadus sinna sirmi taha . 
433	NA	 Mul polnud midagi teha , seisin seal , selg vastu posti toetatud , kedagi ei tundnud , kellegagi polnud rääkida . 
433	NA	 Sellistel olemistel inimesed seisavad ja räägivad lakkamatult omavahel . 
433	NA	 Aeg-ajalt vahetatakse vestluspartnereid . 
433	NA	 See on omaette kunst . 
433	NA	 Parajal hetkel tuleb jutt katki jätta ja minema ujuda . 
433	NA	 Endine partner peab siis endale uue leidma . 
433	NA	 Keegi ei mäleta pärast , millest ta rääkis ja kellega . 
433	NA	 Ümbervajunud vanamees unustati varsti ära , ta oli ikka seal sirmi taga , aga teda polnud näha ja tee tualettruumi oli vabaks tehtud . 
433	NA	 Keegi teda vist eriti ei tundnud ka . 
433	NA	 Võib-olla oli selline vanamees , kes käib vastuvõttudel , aga keda keegi ei tunne , mingi endine tegelane , kes pole kuhugi välja jõudnud . 
433	NA	 Mis tast pärast sai , ei tea . 
433	NA	 Kõik valgusid saali , seal istuti ja oodati veel nii umbes kolmveerand tundi , valgus oli punane , siis tulid kuskilt lava tagant ametlikud isikud , härra President ( Région Ile de France ) ja härra Minister ( keskkonna ) . 
433	NA	 Tseremoonia algas . 
433	NA	 Seda juhtis üks TF1 saatejuht . 
433	NA	 Ideaalne kultuuriüritus peab võimalikult sarnanema televisiooni talkshowle , siis on kõigil tunne , et nad on meedias , et nad on rohkem olemas kui lihtsalt olemas olles . 
433	NA	 Kuna auhindade jagamist alustati tagant otsast , tuli mul esimesena lavale minna ja ma olin loomulikult unustanud , et tuleb saatejuhist paremale seista . 
433	NA	 Õnneks minult palju ei küsitud . 
433	NA	 Seal oli teisi , kes rääkida tahtsid . 
433	NA	 Prantsuse telesaadetes on alati neid , kes rääkida tahavad , kuulata ei taha keegi . 
433	NA	" Juba enne oli organisatsioonidaam mind hoiatanud : "" Il y a une dame qui risque de parler "" – üks naine kardetavasti niikuinii tahab rääkida , nii et mul ei tule rääkimise pärast muret tunda . "
433	NA	 Pärast tuli hoida trofeed enda ees , nii et kõik näeksid . 
433	NA	 See oli paks pleksiklaasist või mingist analoogsest materjalist tahukas , sees festivali logoga ja kirjaga paber . 
433	NA	 Diplom oli ökoloogiliselt keeratud bambusevarre jupi sisse , teda ümbritses kiuline paber . 
433	NA	 Filmid , nii palju kui neid näidati , igast auhinnafilmist nägi paari minutit , olid rohkem inimestest kui keskkonnast . 
433	NA	 Peaauhinna sai film , mis oli ühest madratsitehasest Val-d'Oises'is , mis pandi kinni , nii et terve asula jäi tööta . 
433	NA	 See on Prantsusmaal praegu populaarne teema . 
433	NA	 Kuidas direktsioon lahkub ja töölised jäetakse maha . 
433	NA	 Masinad , mille taga nad aastakümneid päevast päeva on töötanud , jäävad vakka ja ei hakkagi enam mürisema . 
433	NA	 Kõiki ümbritseb vaikus . 
433	NA	 Mõnda aega korraldatakse meeleavaldusi . 
433	NA	 Võideldakse riigilt välja mingi kompensatsioon . 
433	NA	 Siis on kõik möödas . 
433	NA	 Need olid väga lihtsad inimesed . 
433	NA	 Siin linnas selliseid nägusid peaaegu ei näe , aga siin polegi vabrikuid ega töölisi , need on kõik kuskil seal , eemal , kus keegi ei käi . 
433	NA	 Ainult kui vabrik kinni pannakse , siis näeb televisioonist nende nägusid . 
433	NA	 Mõned nutavad , mõned on vihased . 
433	NA	 Mõnda näidatakse kodus köögilaua ääres , tema töölisekäed siluvad närviliselt laua plastikkatet . 
433	NA	 Igaüks tahaks oma elu lõpuni elada , nagu ta on harjunud elama . 
434	NA	 Pärast pidi veel koos trofeega uuesti lavale minema , grupipildiks . 
434	NA	 Nüüd ma olen kuskil filmilindil grupipildi peal , võõras auhind käes , kohmetu naeratus näol , koos paari boheemliku filmirežissööri ja paari korralikult riides ametnikuga , isegi üks Prantsusmaa minister nende hulgas . 
434	NA	 Seda peetakse siin suureks auks , kui oled ministriga ühe pildi peal . 
434	NA	 Sa oled siis nagu keegi . 
435	NA	 Juba tseremoonia ajal hakkasid toidulõhnad saali imbuma . 
435	NA	 Paljudel inimestel olid kindlasti kõhud tühjad , ega nad enne õhtust polnud söönud . 
435	NA	 Kui kõik läbi sai ja lavaeesriided lahti tehti , oli kell juba pool üksteist . 
435	NA	 Seal , laval , oligi puhvet . 
435	NA	 Nagu imedemaa . 
435	NA	 Ei hakanud sinna trügima , ma vihkan seda viisakat , aga tegelikult päris jõhkrat trügimist nende rootsi laudade ümber . 
435	NA	 Kogu suur saalitäis rahvast voolas sinna lavale , aga küll ikka kõik said midagi suhu pista ja , klaas käes , suures suminas muljeid vahetada . 
435	NA	 Tänavad olid juba üsna inimtühjad , hea kerge oli astuda , vali tuul kiskus plataanidelt lehti ja ajas neid mööda tänavat . 
436	NA	 Ilmselt sellest vastuvõtust inspireeritult nägin poliitilisi unenägusid . 
436	NA	 Jacques Chirac oli Eesti saadik Prantsusmaal . 
436	NA	 Ta oleks tahtnud ka Eesti presidendiks saada ( ta oligi eestlane ) , aga teda peeti liiga imelikuks , tema näotõmblused ei meeldinud rahvale . 
436	NA	 Ma olin parlamendisaadik ja parlamendi vasakpoolne noorterühm oli mind koos paari teise saadikuga pantvangi võtnud . 
436	NA	 Üks noor sõjakas tüdruk mõnitas meid , vanu kodanlasi . 
436	NA	 Keeldusin alla kirjutamast , aga ta ähvardas mind , pidin alluma ja vajutama oma sõrmejälje . 
436	NA	 Ütlesin talle , et tegelikult ei tohiks kedagi parlamenti valida varem kui 35–40-aastaselt . 
436	NA	 Selle peale ta surus ennast minu vastu , nagu ma oleksin tema armas isa või vanem armuke . 
436	NA	 Olin karmusega ta südame võitnud , aga ei teadnud , mis sellega peale hakata . 
436	NA	 Läksin Mustjõel rongi peale , et sõita Aegviitu . 
436	NA	 See oli viimaseid ronge , need pidi varsti seisma pandama , ja tulvil rahvast täis , tumedaid maainimesi , kõik tahtsid veel selle rongiga viimast korda sõita . 
437	NA	 Majahoidja lükkas vahepeal ukse alt sisse kaks K. kirja , Tartust . 
437	NA	 Kummaline siiski , et keegi mulle siia Tartust niimoodi kirjutab , päriselt . 
437	NA	 Ka üks ring , mis on täis . 
437	NA	 Elu vankumatu korrapära . 
437	NA	 Kahjuks näeb seda harva . 
437	NA	 Võnked on väga pika perioodiga , aastaid , aastakümneid . 
437	NA	 Paar korda elus . 
437	NA	 Sellepärast ongi tunne , et see peab pärast jätkuma ja et see peab olema juba varem alanud . 
438	NA	 29.11.01 
439	NA	 Täna : vihm . 
439	NA	 Selline vaikne tilkuv vihm , nagu siin on . 
439	NA	 Muidu ei saaks aknast vaadates arugi , taevas on päris hele , aga katus läigib märjalt . 
439	NA	 Ja kui lähedalt vaadata , on näha , kuidas piisad langevad õhukesele veekilele . 
439	NA	 Kui vihm üle jääb , siis see katuseplekk , alumise katusekorruse vintskapikuutide katuse plekk mu akende all , taheneb kiiresti , tuhmub . 
440	NA	 Eile oli selle eest kuiv ja päris mahe , päike paistis läbi vine piki MacMahoni avenüüd . 
440	NA	 Käisin Fnacis , tahtsin maailmaatlast vaadata . 
440	NA	 Tulemaa on meist natuke madalamal laiuskraadil , aga mitte eriti . 
440	NA	 Tristan da Cunha on palju madalamal . 
440	NA	 Seal on aasta ringi üsna ühesugune ilm : lõputu tuul ookeanilt , mis temperatuuril palju kõikuda ei lase . 
440	NA	 Mitte palav ega mitte külm . 
440	NA	 Maailmaatlased olid kahjuks nii kallid . 
440	NA	 Üks Saksa DV oma mul juba on kodus , käib see ka . 
440	NA	 Sattusin ühe raamatu peale muinasjuttudest . 
440	NA	 Ei viitsi praegu autorit vaadata , raamat on teises toas voodi kõrval . 
440	NA	 Seda lehitsedes taipasin , et pean muinasjutte lugema . 
440	NA	 Kuidas ma muidu saan meelde tuletada ? 
440	NA	 Ostsin ka Perrault' muinasjutud . 
440	NA	 Otsustasin , et loen iga õhtu enne magamajäämist ühe muinasjutu . 
440	NA	" Eile oli see "" La Belle au Bois dormant "" . "
440	NA	 Kaunitar magavas metsas , unemetsas . 
441	NA	 Unes nägin , et üks väike tüdruk võttis mind enda juurde koju , millegipärast olid tema vanemad sellega nõus . 
441	NA	 Mängisin temaga nagu vana mees või suur onu . 
441	NA	 Aitasin tal tema punast vaipa kokku rullida . 
441	NA	 Me magasime eraldi voodites – aga kuidas vanemad selle peale nii kindad said olla ? 
441	NA	 Neil oli kass ka , emakass , kes pidi pojad tooma . 
441	NA	 See oli väga kodanlik perekond , rikas ; kassipoegade sugu oli neil juba enne sündimist teada , neile olid nimed antud , umbes nagu Anu ja Ants . 
441	NA	 See kass ronis mulle sülle ja kaenlasse , silitasin teda . 
441	NA	 Mõtlesin , et nad võivad mind ju natuke aega enda juures pidada , nagu kassi . 
441	NA	 Aga siis ma pean ikka ära minema , ma ei saa sinna jääda . 
442	NA	 K . kirjutab Tartust , et lumi on maas ja tuvid ujuvad jääpankadel silla alt läbi . 
442	NA	 Millegipärast koondub mu kujutlus Tartust alati kõigepealt jalakäijate sillale Raekoja platsi kohal , sellest üleminekule , sillal seisatamisele , talvele , aurule , mis tõuseb jõe lahvandustest solgitorude ümbert , kus kössitavad pardid , inimeste suudest ja ninadest . 
442	NA	 Sillast üleminek on muidugi sümboolne akt . 
442	NA	 Jõega linnas on alati olemas teine pool ja seal teisel pool on miski teistmoodi . 
442	NA	 Vasakkallas vastandub paremale kaldale nii Pariisis kui ka Tartus . 
442	NA	 Teisel pool on teine pool . 
442	NA	 Kuigi see on sama linn . 
442	NA	 Sa käid edasi-tagasi ühe ja teise kalda vahet . 
442	NA	 Laevaga saarele sõit on muidugi radikaalsem . 
442	NA	 Ilma jõeta linnas nagu Tallinnas puudub see teispoolsus , see on kuskil kaugel ära , sealpool merd . 
442	NA	 Üks pool on puudu . 
442	NA	 Nagu meie elust siin maa peal . 
442	NA	 Ärkvel olles on puudu üks pool , magades teine . 
442	NA	 On muinasujutud tõesti selle puuduoleku parandamine , ilmsi üle jõe käimine ? 
443	NA	 Kuidagiviisi on ka kirjade kirjutamise ja saamise maagia seotud selle teispoolsuse , ülekäimisega . 
443	NA	 Kiri läheb teisele poole , sinna , kuhu meie parajasti minna ei saa . 
443	NA	 Ometi on need meie sõnad ja ometi räägivad nad temale üksinda , tema häälega , nagu me käiksime tema unes . 
443	NA	 See vahetus pole kunagi kummagi kontrolli all . 
443	NA	 Me ei tea , mida me teisele kirjutame , sest kirjutades me oleme üksi , nagu tema lugedeski . 
443	NA	 Me ei saa ennast kohandada tema reaktsioonile nii nagu vesteldes , ka telefoni teel . 
444	NA	 K . käsitsi kirjutatud kirju saades ja talle vastates saan ma aru , et olen sellest puudust tundnud . 
444	NA	 Ja kust tema on võtnud selle , et kirju kirjutada ? 
444	NA	 See on mingi omadus , üks kirg , üks alkeemia , millesse vähesed on pühendatud , ja ega need vähesedki aru saa , millega nad tegelevad . 
444	NA	 Minuealised enam kirju ei kirjuta , kui , siis iimeile , selleks , et ühenduses olla . 
444	NA	 Ootus on ära kaotatud , küllap ta on pigem tõrjutud . 
444	NA	 Aga võib-olla on tõesti nii , et osa inimesi on pärit rohkem minevikust , et neil on mingite möödunud aegadega mingeid arveid õiendada , ja nii ei kuulu nende huvid päriselt siia . 
444	NA	 Või mis see kultuurgi muud on kui minevikus elutsemine , kadunud majades liikumine , kadunud inimestega rääkimine . 
444	NA	 Kirjad tulevad alati minevikust ja sa läkitad neid kuhugi hüpoteetilisse tulevikku , andes sellega kirjutamise hetkele kohe hoopis teise perspektiivi . 
444	NA	 Ta paistab juba kaugelt , nagu mõni lapsepõlve liikumatu talvepäev . 
445	 30. 11. 01 	 30. 11. 01 
446	NA	 Nüüd pole muud kui vihm , väga pime . 
446	NA	 Ja üsna soe . 
446	NA	 Küll see linn on sellise ilmaga väsitav . 
446	NA	 Ühest kohast teise liikumiseks pead sa ennast tema ainest läbi murdma : paksust õhust , paksust liiklusest , vihmavarjudega üksteisest ümber laveerivate inimeste vahelt . 
446	NA	 Sõitsin eile 84. bussiga Ungari Instituuti , Luksemburgi aia taha , et kohalejõudnud eesti muusikuid tervitada . 
446	NA	 Buss rohkem seisis kui sõitis , linn oli täiesti umbes . 
446	NA	 Buss oli palav , rahvast täis , aknad udused . 
446	NA	 Kolmveerand tundi ! 
447	NA	 Siiski , sealt ära tulles , Luksemburgi aia nurga juures nägin kummalist vaatepilti : tänava kohal õhus oli korraga terve parv kollaseid lehti , need keerlesid edasi-tagasi , üles-alla , enne kui maha langesid , hoolimata vihmasajust . 
447	NA	 Nad kõik pidid olema vallandunud ühe puu küljest , ühesugused lehed , nagu sügisene heitlev parv väikseid linde , videvikus . 
447	NA	 Mõtlesin , et jätan selle meelde . 
447	NA	 Nüüd see tuligi uuesti meelde . 
447	NA	 Kuidas see siis nii on , et puu oma lehed niimoodi ühekorraga lahti laseb ? 
447	NA	 Või oli see mingi erakordne tuulepööris , mis seal tänavanurgal tantsis , tuletades mulle meelde , et mingisugune vabadus on siiski olemas : vabadus näha seda või teist . 
447	NA	 Umbes tänavaid või suurt kollast leheparve tänavanurga kohal . 
447	NA	 Õhtul pidin veel minema Radio France'i majja BBCle intervjuud andma . 
447	NA	 Kirusin ennast , et ei osanud ära öelda . 
447	NA	 No mis ma neile oskan rääkida : eesti romaanist või enda romaanidest . 
447	NA	 Need ei huvita mind enam , ma ei mäleta neid ! 
447	NA	 Aga seda ei saa öelda , seda võetaks upsakusena . 
447	NA	 Sinna minekuks tuli murda ennast läbi pimedate tänavate Alma sillani , tuul vihmavarju vintsutamas ( aga midagi ta siiski aitas , see vari ) , otsida teiselt poolt üles RERi peatus . 
447	NA	 Õnneks tuli rong kohe . 
447	NA	 Olin enne metroos kuulnud pealt ühe naise juttu , kes rääkis , et RER C streigib , aga just see C läheb ainsana Radio France'i juurde . 
447	NA	 Siis konutasin pool tundi Radio France'i fuajees seista . 
447	NA	 Kedagi ei tulnud mind otsima . 
447	NA	 Midagi oli selles Londoni kaudu kokkuleppimises segi läinud . 
447	NA	 Vantsisin tagasi RERi peale . 
447	NA	 Valjuhääldajast teatati , et tööseisaku tagajärjel liiguvad rongid harva . 
447	NA	 Praktikas tähendas see poolt tundi ootamist . 
447	NA	 Aga siiski veel pääsesin ma kergelt , võrreldes selle vaese eeslinnarahvaga , kes pidi kuidagi jõudma oma Argenteuil'sse , mis juba isegi on kindlasti kole koht . 
447	NA	 Seal jaamas , kus ma maha tulin , pressis rongi veel selline mass inimesi , et ma ei uskunud , et nad ära mahuvad , vagun oli enne juba puupüsti täis . 
447	NA	 Aga mahtusid . 
447	NA	 Ma olen üldse elus kergelt pääsenud , tuleb öelda , mõnes mõttes . 
447	NA	 Näiteks Argenteuil's ei pea elama . 
448	NA	 Täna on andresepäev ja täiskuu . 
448	NA	 Õhtul on Ungari Instituudis kontsert , viimane üritus mul siin . 
448	NA	 Enne seda tuleb Anneli korterit üle vaatama . 
448	NA	 Viskab silma peale , nagu öeldakse . 
448	NA	 Tema hakkab siin elama . 
448	NA	 Pärast mind . 
448	NA	 November saab läbi , viimane hommik seda kalendripilti vaadata , seda mustavat vett , lund mustadel puuokstel . 
448	NA	 Olen temaga juba ära harjunud , nagu elanuksin seal jõe ääres , kus Fred Jüssi selle pildi teinud on . 
448	NA	 Jänijõgi vist , sügisese suurveega : lepad seisavad jalgupidi vees ja kannavad kätel lund , talvele vastu . 
449	NA	 Unes nägin sügist . 
449	NA	 Olin emalt ja isalt pärinud maa , suure aiandi . 
449	NA	 Oli sügav sügis , enamus saagist oli koristatud , aga kuna sügis oli ilus , siis küpsesid tomatid veelgi . 
449	NA	 Kui suurtes kilekasvuhoonetes ringi liikusin , avastasin siit ja sealt punaseid kobaraid . 
449	NA	 Peenral tee ääres oli veel suuri maasikaid valmis saanud , kuigi nad kippusid alt mädanema . 
449	NA	 Soovitasin külalistel ja õdedel , kes seal olid , neid korjata magustoiduks , nagu ema ikka soovitas , kui ta ei viitsinud magustoitu teha . 
449	NA	 Kartuleidki pidi veel maas olema . 
449	NA	 Neist hilissügise jääkidest paistis veel tükk aega süüa saavat , võib-olla isegi ületalve . 
449	NA	 Ja vartest pidi saama tublisti komposti . 
449	NA	 Mõtlesin ainult , kas mina jõuan kõike seda maad kevadel ümber kaevata , nii nagu ema ja isa olid kaevanud . 
449	NA	 Küllap kasvab muist rohtu . 
450	NA	 Teises unenäos olin kohvikuleti taga järjekorras . 
450	NA	 Järjekord jõudis minuni , ja nagu ikka , polnud ma jõudnud otsustada . 
450	NA	 Võtsin siis seda peediga salatit . 
450	NA	 Müüja küsis minult midagi , millest ma aru ei saanud . 
450	NA	 Neid oli kahte sorti . 
450	NA	 Küsisin üle , aga ei saanud ikka aru . 
450	NA	 Kuigi see oli eesti keeles . 
450	NA	 Kohmasin siis , et seda , jah , seda viimast . 
450	NA	 Joogiks võtsin piparmünditeed . 
450	NA	 Müüja valas seda natuke jalaga klaasi põhja , nagu konjakit . 
450	NA	 Nõudsin , et ta valaks rohkem . 
450	NA	 See oli tema arvates rumal ja naeruväärne soov , aga midagi ta juurde valas . 
450	NA	 Olin ta välja vihastanud ja endal oli ka halb tunne . 
450	NA	 Leidsin ühe tühja laua , jäin kursusekaaslasi ootama , aga neid ei tulnud , nad olid vist teise lauda istunud , ei tahtnudki minuga istuda . 
450	NA	 Siis nägin seal T-d , kes juhuslikult oli sisse astunud ja keda ma polnud aastaid näinud . 
450	NA	 Tema nägu oli udune , hämaruse tõttu , aga teiste näod olid selged . 
450	NA	 Minugi nägu oli udune . 
450	NA	 Siiski tundsin ta ära ja tema minu . 
450	NA	 Lootsin , et ta ilmutab heameelt mind nähes , võib-olla embabki , aga tema hakkas hoopis uurima , kas olen ühe asja M-ile edasi öelnud . 
450	NA	 Ma polnud . 
450	NA	 Pidin ma üldse seda teadma ? 
450	NA	 See puudutas suusamaratoni . 
450	NA	 Huvitav , et T. on kõigist mu kiindumustest ainus , keda ma ikka ja jälle unes näen , regulaarselt . 
450	NA	 Siin juba mitmendat korda . 
450	NA	 Ta pole kaotanud oma tõsist , õhetavat veetlevust . 
450	NA	 Unes igatahes mitte . 
450	NA	 Kas see Tartu-aeg jääbki mind kummitama ? 
451	NA	 Eile õhtul lugesin muinasjuttudest kirjutatud raamatu sissejuhatuse läbi , tundub olevat sümpaatne mees , see autor . 
451	NA	" Pluss "" Punamütsikese "" muinasjutu ( tahtsin kirjutada : unenäo ) . "
451	NA	" Otsustasin , et Eestis otsin kuskilt üles omaaegse "" Laste sõna "" , selle paksu siniste kaantega muinasjuturaamatu , millel pärast enam kaasi polnudki ja mis peale selle läks keskelt köitest pooleks . "
451	NA	 Kuhu ta üldse sai , kas viskasin ta koos nukkudega keskkütteahju ? 
451	NA	" Mäletan sealt ainult ühte muinasjuttu , Anderseni "" Inetut pardipoega "" . "
451	NA	 Aga midagi pidi seal ju veel olema . 
451	NA	 Äkki tuleb midagi meelde seda lugedes ? 
451	NA	 Ehk laseb lapsepõlv mu lahti , saan täiskasvanuks . 
452	NA	 Täna annan siis korteri sümboolselt üle , kuigi elan siin veel täpselt kolm nädalat , vähemalt nii on tulevikuplaanides ette nähtud . 
452	NA	 Üks koht , mille olen asustanud , jääb jälle maha , ja juba on tast kahju ka . 
452	NA	 Kas mu kolimised ongi muud kui oma olematu iseseisvuse tõestamine ? 
452	NA	 Kellele ? 
452	NA	 Isale-emale ? 
452	NA	 Et ma pole suutnud oma lapsepõlvest välja kolida , kolin aina uutest elukohtadest , alati just siis , kui nad mulle juba päris turvaliseks on harjunud . 
452	NA	 Ja kuna ma lapsepõlve vastu ei tunne mitte nostalgiat ja igatsust , nagu inimesed oma jutu järgi tunnevad , vaid pigem ängistust sellele mõeldes , siis paigutan lapsepõlvenostalgia , turvalisuse- ja õnnenostalgia kõigisse neisse kohtadesse , kus olen kodunenud ja mille olen maha jätnud , suutmata tegelikult kuskil päriselt koduneda . 
453	NA	 Elupaigade elulugu . 
453	NA	" ( Coming soon : "" Loetud raamatute elulugu "" , "" Kiindumuste elulgu "" . ) "
454	NA	 1962–1980 ( pluss lühiajaline tagasipöördumine 1992 sügisel ) Vikerkaare 34 , Pääskülas . 
454	NA	 All metsas oli üks vana liivaauk , selle ääres osaliselt paljastunud männijuurikad . 
454	NA	 Juurikaalustesse koobastesse ehitasin samblast maju . 
454	NA	 Kujutlesin , et mingid väikesed olendid lähevad sinna sisse elama , magavad seal , võib-olla isegi talvituvad . 
454	NA	 Lume all . 
454	NA	 Pimedas , soojas . 
454	NA	 Mõtlesin seal lakkamatult välja ja joonistasin väikesi hubaseid maju . 
454	NA	 Hiljem tegin ise paar linnupesakasti , naabri Kalju tegi mulle Eesti Looduse jooniste järgi lindude söögimaja , klaasist aknaga , kahekordse , nii et üles rasva kallale saaksid ainult tihased . 
454	NA	 Veel tegi ta lõpuks , kui olin vist aastaid isale peale käinud nagu uni , mängumaja . 
454	NA	 Jah , tõepoolest , see tuli mul alles praegu meelde . 
454	NA	 Mul oli mängumaja , taga aia ääres . 
454	NA	 Päris see ta küll polnud , aken oli vale kujuga , horisontaalne . 
454	NA	 Aga uks käis vist isegi lukus . 
454	NA	 Õige jah , panin talle ise väikese tabaluku , mille ostsin Pääsküla majapidamistarvete poest . 
454	NA	 Lukk käis kahe kõveraks painutatud naela vahelt läbi . 
454	NA	 See lukk on mul täpselt meeles . 
454	NA	 Seest sai ukse haaki panna . 
454	NA	 Sees oli lavats ja laud . 
454	NA	 Mõnikord suvel magasin seal . 
454	NA	 Plaanisin sinna vedada elektri , et saaks elektripliidiga kütta ja talvel ka seal elada , aga isa ei pidanud seda mõistlikuks . 
454	NA	 Mul tuleb isegi selle majakese lõhn meelde , natuke umbne , natuke kopitanud puulõhn . 
454	NA	 Vahel põletasin seal talvel küünlaid . 
454	NA	 Väljast oli ilus vaadata . 
454	NA	 Majas sees oli põhiliselt igav ja nukker . 
454	NA	 Mis seal ikka teha . 
454	NA	 Kui just lugeda . 
454	NA	 Ostsin Looduse poest hamstri , pruunika loomakese , ja panin ta kastiga sinna majja elama . 
454	NA	 Tal oli vatist pesa ja igasugu süüa , mida ta pessa tassis . 
454	NA	 See , et ta kõik oli pessa tassinud , tuli välja siis , kui ta ära suri . 
454	NA	 See juhtus õige pea . 
454	NA	 Ega ma seda hamstrit ei armastanud , pigem olin ta peale isegi solvunud , sest ta ei muutnud mu elus tegelikult mitte midagi . 
454	NA	 Temast polnud mingit seltsi . 
454	NA	 Haises ainult ja puistas väikesi musti julki mööda kasti laiali . 
454	NA	 Ükspäev oli ta surnud . 
454	NA	 Siis nutsin . 
454	NA	 Endast oli kahju . 
454	NA	 Ometi oli , mille pärast nutta . 
454	NA	 Süüdi tundsin ennast ka . 
454	NA	 Arvasin , et olin ta hooletusse jätnud , polnud talle vett pannud ja selle pärast ta suri ära . 
454	NA	 See salajane süütunne jälitas mind kaua aega . 
454	NA	 Või oli see rohkem häbi . 
454	NA	 Tagantjärele tundus , et hamstrist ikka oli seltsi ka ja ma oleksin pidanud teda rohkem armastama . 
454	NA	 Mind rusus võimetus hamstrisse kiinduda . 
454	NA	 Ta sai muidugi haua ja matused . 
454	NA	 Maha matsin ta koos tema vatist pesaga , mis porganditükke täis oli tassitud . 
454	NA	 Küllap sai risti ja lilledki , nagu see metsvint , kelle matsime kunagi Reinu maja ette mändide alla , kust ta leidsime . 
454	NA	 Hamstri haud oli vist sealsamas mängumaja taga kadaka all . 
454	NA	 Kadaka olin ise istutanud ja vastu ootusi oli ta kasvama läinud . 
454	NA	 Ta üritas mängumaja varjust välja kasvada ; hiljem ta oligi üle katuse , alt kuivas ära . 
454	NA	 Ma ei mäleta , millal mängumaja maha lõhuti . 
454	NA	 Küllap siis , kui olin juba ülikoolis . 
454	NA	 Ta katus hakkas vist läbi laskma . 
454	NA	 Tundub , nagu oleksin ise teda lammutanud , teatud rahuldustundega koguni . 
455	NA	 Peale mängumajaavantüüri üritasin veel kolida pööningule . 
455	NA	 Tegin sinna otsaakna alla oma nurga . 
455	NA	 Seal oli välivoodi ja vist mõni kast mööbliks . 
455	NA	 Samuti tahtsin päris oma lillepeenart , aga ema ei tahtnud mulle millegipärast seda lubada . 
455	NA	 Läksin pööningule nutma , nutt küll eriti ei tulnud . 
455	NA	 Ema tuli mind pööninguluugi peale hõikama . 
455	NA	 Saingi oma lillepeenra keldriukse kõrvale . 
455	NA	 Istutasin sinna ühte ja teist , aga tegelikkuses oli see vähem huvitav kui kujutluses . 
455	NA	 Oma lumikellukeste otsad ei olnud kevadel teistmoodi kui teiste lumikellukeste otsad , mida ma lume sulades kiviktaimlast otsisin . 
455	NA	 Alguses olid nad kollakad , pimedast tulnud , siis tekkis sinna nagu väike aken , mille taga oli valge õis . 
455	NA	 See ajas ennast tupest välja ja ühel päeval kõlkuski alaspidi nagu tilk oma varre otsas . 
455	NA	 Päikese käes ajas ta oma neli tiiba laiali , seest tuli välja rohekas krooni moodi südamik . 
455	NA	 Õhtul pani ta õie uuesti kinni . 
455	NA	 Või kui päike ära läks . 
455	NA	 Nad võisid lume sissegi jääda uuesti . 
455	NA	 Koolist tulles käisin neid alati vaatamas . 
455	NA	 Kobarhüatsintide õisikud meenutasid alguses mingeid hallikaid nuiasid . 
455	NA	 Nende õied on väikesed kerakujulised karikad , alt lahti . 
455	NA	 Minu meelest oli kobarhüatsint nagu alam lill , mitte kuigi ilus . 
455	NA	 Aga mesilased armastasid neid . 
455	NA	 Meil olid üldse ainult väga tavalised lilled . 
455	NA	 Kahetsesin , et meil polnud märtsikellukesi nagu Reinu aias . 
455	NA	 Nende kollaste sakkidega valged karikad näisid haruldased . 
455	NA	 Sinitsilla , nagu teda nimetati , oli ka üks labane lill . 
455	NA	 Kui need juba õitsesid ja sumisesid , siis oli päris kevad käes . 
455	NA	 Vikerkaare tänav on tugeva kallakuga . 
455	NA	 Nüüd tean , et see on kunagine rannavall . 
455	NA	 Seal all on Pääsküla raba ja jõgi , kus talvel sai suusatada . 
455	NA	 Jõgi oli solgine , jää sees oli kollaseid laike , mis võisid suusad alt märjaks teha , nii et need hakkasid kinni võtma ja ei libisenud enam . 
455	NA	 Kevadepoole sai sealt pajuurbi tuua . 
455	NA	 Tuul oli jõel ja rabal tihti väga külm ja kõle . 
455	NA	 Jõe taga oli veel turbaraba , selle taga küla . 
455	NA	 Sinna välja jõudsin alles päris suure poisina . 
455	NA	 See peaks olema Tänassilma küla . 
455	NA	 Imestasin , et seal oli nagu päris maal . 
455	NA	 Talumajad , külatänav , silokoormat vedav traktor , silo ja lauda lõhn . 
455	NA	 Tundus , et need inimesed seal ei tea midagi jõetagusest linnast ja elavad mingit täiesti teist elu kui meie . 
456	NA	 Õige jah , oma pööninguurka eraldasin suurest pööningust vana riidekapi külgedega . 
456	NA	 See kapp võeti lahti ja koliti pööningule , kui tahatuppa suur seinalaiune kapp ehitati . 
456	NA	 Vana kapp oli see kolme uksega kapp , keskmine uks laineline , mida tehti vist viiekümnendatel aastatel Vineerivabrikus ja milletaolisi oli igas kodus . 
456	NA	 Meie oma oli tume punakaspruun ja kõvasti ära kriibitud . 
456	NA	 Väiksena ma armastasin ennast sinna peita , eriti sellepärast , et seal rippus hommikumantel , mis oli erilisest paksust pehmest kangast ja millel oli paks ussitaoline vöö . 
456	NA	 See oli isa hommikumantel . 
456	NA	 Ma küll ei mäleta , et ta oleks seda eriti kandnud . 
456	NA	 Võib-olla vahest pärast vanni , laupäeviti ? 
456	NA	 Hommikumantli vööga me mängisime . 
456	NA	 Paar aastat tagasi ostsin endale ka hommikumantli . 
456	NA	 See on froteest . 
456	NA	 Too isa hommikumantel oli ka froteetaoline , aga madalama karvaga , siidisem : kes teab , kui oligi siidist ? 
456	NA	 Tal oli eriline lõhn . 
456	NA	 Nüüd mu hommikumantel ripub siin korteris kapis , tal on ka toruvöö , ja ma tõmban ta igal hommikul pidžaama peale , teejoomise ajaks . 
457	NA	" Peale riidekapi külgede ja uste kasutasin oma "" vigvami "" ehitamiseks pööningul veel pruuni koredat ehituskangast , mille isa oli kuskilt toonud , toalae-pööningupõranda soojustamiseks . "
457	NA	" Aga päriselt see kõik mu "" tuba "" siiski muust pööningust ei eraldanud , pööning jäi ikka natuke õudseks ja seal oli hirmus magada . "
457	NA	 Tegin seda trotsist siiski , vähemalt mõnda aega . 
458	NA	 Aga selle riidekapi ma võtsin endaga kaasa , kui päriselt ära kolisin , Tartusse , õigemini Järistesse ( 1980–1982 ) . 
458	NA	 Huvitav , et ma pidasin ennast selle kapi täieõiguslikuks pärijaks . 
458	NA	 Ta reisis minuga kaasa kuni Kalesteni Hiiumaal ja sinna ta jäi . 
458	NA	 Näen teda seisvat praegu seal külmas toas , ahju vastas , mida enam kütta ei saa , sest see korsten on maha lõhutud . 
458	NA	 Seal sees on veelgi isa hommikumantli lõhn . 
459	NA	 Kui ema mulle Tartusse pesu kaasa pakkis , hakkas ta nutma . 
459	NA	 Ta nuttis lahtise taskurätikusahtli kohal , selle kohal , kus olid tema pärlid ja kust ma olin tsaarirublasid varastanud . 
459	NA	 Neist oli hiljem tehtud õdede ja vist minugi keskkoolisõrmused . 
459	NA	 Imestasin , et ta nutab . 
459	NA	 Minu meelest oli see huvitav ja rõõmus sündmus , et ma kodust ära lähen . 
459	NA	 Ja samas : see kõik oli nagu mängult . 
459	NA	 Ega ma ei saanud aru , mis see äraminemine tähendab . 
459	NA	 Tundis ta tõesti ennast minust mahajäetuna ? 
459	NA	 Minul aga oli kiire lõpuks ometi päriselt üksi jääda . 
460	NA	 Järistes , tõsi küll , elas ka see Tigase Jaan , kelle pruunis talumajas ma tuba üürisin . 
460	NA	 Ta kolistas köögis ja see mulle eriti ei meeldinud . 
460	NA	 Õnneks ei kasutanud ta peaaegu kunagi minu toa kõrval asuvat suurt elutuba , kust kõik läbi kostis . 
460	NA	 Minu toas oli ahjusuu . 
460	NA	 Teatavasti läheb suupoolne ahjukülg vähem soojaks ja nii oli see tuba ikka külmavõitu , pidi ennast vastu ahju soojendama . 
460	NA	 See oli värvitud pottahi . 
460	NA	 Kasepuud olin ka kodust kaasa võtnud . 
460	NA	 Käisime neid isaga metsas tegemas , hobusega veel vedasime kokku . 
460	NA	 Mina ise lõhkusin neid Pääsküla õues . 
460	NA	 Alguses see ei tulnud hästi välja , ei saanud neid kasepakkusid kuidagi lõhki , aga siis tasapisi õppisin ära ja hakkas meeldimagi . 
460	NA	 Siiamaani meeldib puid lõhkuda , eriti varakevadel . 
460	NA	 Kui nad veel külmunud on , lähevad paremini lõhki . 
460	NA	 Värsked halud on ilusad . 
460	NA	 Ja puudelõhkumise oskus oli mulle tugevaks kinnituseks , et saan maal ja üksi hakkama . 
461	NA	 Tigase köögis keetsin endale kaalikaid , mida olin kõrvalt kolhoosi põllult koos Jaaniga varastamas käinud , öösel , kott käes . 
461	NA	 Mitte et ma poleks raha saanud , aga ma tahtsin olla võimalikult autonoomne . 
461	NA	 Tartust Raudtee poest sai osta sepikut , hapukoort ja võid , poole paki kaupa . 
461	NA	 Minu meelest oli süüa saada küll , mina ei mäleta vene ajast mingit toidupuudust . 
461	NA	 Võib-olla viimases otsas see oli , linnas , aga siis ma elasin Hiiumaal . 
461	NA	 Päeval sai Keemiahoone puhvetis kotletileiba süüa ( pool kotletti leiva peal ) . 
461	NA	 Kõht oli küll tihti tühi , aga labane oli palju süüa . 
461	NA	 Tempo sööklas võis minna oma viiskümmend kopikat , seda oli palju . 
461	NA	 Usutavasti kulutasin tõesti vähe raha . 
461	NA	 Üür oli 15 rubla . 
461	NA	 Tuleb see elu meelde tuletada . 
461	NA	 Vähe kulutamine oli mu ideaal , sest vähe teenimine pidi tähendama vabadust . 
461	NA	 Tõepoolest , olla rahast suhteliselt sõltumatu , selleks on kaks võimalust : kas kulutada vähe või teenida palju . 
461	NA	 Esimene , mungaideaal , on mulle lähedasem . 
461	NA	 Vabadus näib nii olevat suurem , sest raha seob ikkagi ühiskonnaga . 
461	NA	 Vähe raha , vähe seost . 
461	NA	 Aga natuke peab olema . 
462	NA	 Talved olid tollal külmad , lumi kriuksus varahommikul , kui mööda põldudevahelist teed rongi peale läksin . 
462	NA	 Jalas olid Kiievi matkasaapad , mida ma hoolega vaseliiniga määrisin . 
462	NA	 Neil käisid nöörid metallaasade tagant läbi , olin nende üle uhke . 
462	NA	 Ainult need aasad murdusid muist ära , tegin traadist aasad asemele . 
462	NA	 Lõpuks murdusid nende plastiktallad pooleks , arvatavasti ei talunud külma . 
462	NA	 Esimese aasta käisin presendist õmmelda lastud sturmaga , kampsun all . 
462	NA	 Sturma oli bioloogide seas moeriie . 
462	NA	 Sellega sai ikka kõvasti külmetada . 
462	NA	 Siis sai ema Maaparanduse Valitsuse laost kuidagi valvurikasuka , see vist kirjutati kellegi teise nimele välja . 
462	NA	 See oli raske must lambanahast kasukas , seespool karv , enamasti hallikirju . 
462	NA	 Sellega ma siis käisin , ei pidanud enam külmetama . 
463	NA	 Siis tõi Jaan nooriku majja , Asta . 
463	NA	 Asta tuli Viljandist , oli vast Jaani-vanune , ka nii viiekümne ringis . 
463	NA	 Asta hakkas keetma ja küpsetama , köögis toimetama . 
463	NA	 See mulle enam ei meeldinud ja Asta ka ei meeldinud . 
463	NA	 Tegelikult ei meeldinud ta ka Jaanile , nad hakkasid kohe tülitsema , sest mõlemal olid omad harjumused . 
463	NA	 Pealegi olin otsustanud hakata suhtlema , inimestega kontakte looma . 
463	NA	 Kolisin Jaani juurest ära Tartu . 
463	NA	 Alguses ei leidnud muud kui ühe toa Tähtveres Kreutzwaldi tänavas ( 1982 sügis ) , professorilese juures . 
463	NA	 Üür oli 40 rubla pluss puud , mis oli väga palju . 
463	NA	 Aga rahakulutamine kuulus selle uue , seltskondliku elu juurde ja isa oli nõus maksma . 
463	NA	 Vanem õde oli küll terve ülikooliaja elanud nurisemata ühiselamus . 
463	NA	 Ta on ikka üldse leplik inimene . 
463	NA	 Minu meelest ei tulnud ühiselamu kõne allagi , see oli peaaegu nagu sõjavägi . 
463	NA	 Hakkasin siiski tasapisi ühikas külas käima , eriti T. pärast , kellesse sel ajal kiindusingi . 
464	NA	 Professorilesk oli tõeline proua , käis turult Peipsi lutsu toomas ja tegi tarretist . 
464	NA	 Suu rippuvate põskede vahel oli alati erepunaseks värvitud . 
464	NA	 Tal oli neljatoaline korter eestiaegses majas , ühes toas oli veel üüriline , üks poiss , keda ma nägin harva ja võõrastasin väga . 
464	NA	 Ta elas , tundus , täiesti teistsugust elu kui mina , mingit päris elu . 
464	NA	 Mu toas oli suur vana kirjutuslaud , raamaturiiul , lai vana voodi . 
464	NA	 Sel sügisel muretsesingi kursusekaaslase kaudu , kelle ema töötas Kaubamajas , selle Jugoslaavia kohverkirjutusmasina , Unis nimi , punane , valgete klahvidega . 
464	NA	 Hind oli 250 rubla ja 50 pidi vist veel vahenduse eest juurde maksma . 
464	NA	 Aga isa oli nõus maksma . 
464	NA	 Imelik küll , aga sellesamaga olen ma enamuse elust raha teeninud , nii palju kui olen . 
464	NA	 Õigemini , raha saanud . 
464	NA	 Teenimine on midagi muud . 
464	NA	 Lisaks pimekirjaharjutustele kirjutasin seal professori laua taga ( ma ei mõelnud küll , et see oli professori laud ja veel vähem huvitas mind , mis professor see oli olnud ) luuletusi ja lõin neid masinaga ümber . 
464	NA	 Need polnud küll minu meelest päris luuletused , aga nii võis kirjutada ka ja ma mõtlesin , et ehk need petavad ära . 
465	NA	 Kokkuhoiule järgnes niisiis kulutamise hooaeg . 
465	NA	 Ma pidin ju hakkama kirjutamisega raha teenima . 
465	NA	 Seni võis ka isa-ema raha kulutada . 
465	NA	 Pealegi sain kateedri juurde pool laborandi kohta , kust maksti ka midagi , vist 35 rubla . 
465	NA	 Kõrgendatud stipp oli 50. 
465	NA	 Hakkasin läbi käima S-i ja K. seltskonnaga . 
465	NA	 S. oli kursuse komsorg ja tartlane . 
465	NA	 See oli kuidagi parem seltskond ja ühtlasi hästi väikekodanlik . 
465	NA	 Aga see kuulus mu inimellu integreerumise programmi . 
465	NA	 Teadsin , et salaja elan niikuinii kõrgemat , vaimset elu ( luuletused ) , nii et väliselt ongi õilsam läbi käia lihtsate , väikekodanlike inimestega . 
465	NA	 Nende pragmaatiline eluvaade kuidagi võlus ja huvitas mind . 
465	NA	 Käisime kohvikus , võtsime kohvi ja konjakit . 
465	NA	 Vaimsemad kujud kursusel põlgasid neid , aga mina omakorda põlgasin neid vaimsemaid kujusid , nad olid minu meelest liiga ühekordsed . 
465	NA	 Kuigi hiljem liitusin siiski nende seltskonnaga . 
465	NA	 Aga see oli hiljem . 
466	NA	 Esialgu pidin professorilesega kuidagi hakkama saama . 
466	NA	 Vanniahju küttis ta ainult endale , üürnikud võisid ainult külma vett kasutada . 
466	NA	 Aga sellest polnud midagi erilist , käisin linnasaunas . 
466	NA	 Igatsesin siiski päris omaette saada . 
466	NA	 Pealegi tuli see varguselugu . 
466	NA	 Professorilesk oli ostnud viigimarju ja pannud need kööki pliidiservale ritta , vist järelkuivama . 
466	NA	 Mulle viigimarjad kohutavalt maitsesid , lapsepõlves oli neid mõnikord selle kompoti sees , mis ema keetis . 
466	NA	 Nende sees oli punakas prõgisev seemnemass nagu sisikond , magus , mingi kõrbenud lisamaitsega . 
466	NA	 Vihkasin seda kööki , kus ma sain tegutseda ainult siis , kui professorileske ja teist üürnikku seal ei olnud . 
466	NA	 Külmkapis oli mul pool riiulit . 
466	NA	 Need viigimarjad ei andnud mulle rahu . 
466	NA	 Midagi mõtlemata võtsin ühe marja ja sõin ära , siis teise . 
466	NA	 Lükkasin rea nii , et midagi märgata ei oleks . 
466	NA	 Ma ei võtnud seda kui kuritegu . 
466	NA	 Järgmisel päeval , kui kööki läksin , sain nagu puuga pähe . 
466	NA	 Viigimarjade endine kord oli taastatud ja kahe puuduva marja asemele oli pandud ruuduline paberileht kahe küsimärgiga . 
466	NA	 Edaspidi katsusin professorileske ja roosisuud rippuvate põskede vahel veelgi rohkem vältida . 
466	NA	 Panin lehte kuulutuse . 
466	NA	 Korralik mittesuitsetav meesüliõpilane jne. 
466	NA	 Sain vist ainult paar vastust . 
466	NA	 Oli juba hilissügis , peaaegu talv , kes see ikka enam kortereid välja üüris . 
466	NA	 Üks oli Filosoofi tänavas ( 1982/83 talv ) , puumajas . 
466	NA	 See tundus väga romantiline . 
466	NA	 Tegelikult see oli aparaaditehase kõrval . 
466	NA	 Tuba oli koridoritaoline , ühes otsas aken , mis oli tänavale ; inimeste rinnakujud käisid sealt mööda , nende sammud , lume kriuksumine kostis hästi tuppa . 
466	NA	 See hakkas juba hommikul vara , pimedas , sest tehased alustasid vara . 
466	NA	 Omanik oli joodik vanamees . 
466	NA	 Tema toast tuli kogu aeg suitsuhaisu ja hapukat joodikuhaisu . 
466	NA	 Minu tuppa pääses läbi suure pimeda ilma akendeta köögi , kus ta aeg-ajalt midagi keetis , see haises siis omakorda . 
466	NA	 Kempsu sai läbi õue , tuli ronida veel puutrepist üles , kempsuuks oli mingil imelikul räästaalusel rõdul . 
466	NA	 Aga sinna ma ikkagi kolisin . 
466	NA	 Professorilesk sõimas : ma olevat teda petnud . 
466	NA	 Sellist inimest polevat ta veel enne näinud . 
466	NA	 Kust ta nüüd keset talve uue üürniku võtab , ja puid ma talle ka ei toonud . 
466	NA	 Nende toomata puude eest nõudis ta veel 50 rubla . 
467	NA	 Haisva vanamehe juures elamisest ei mäleta ma eriti midagi , peale selle , et ta mind ükskord sõimas , et olin prilllaua märjaks lasknud . 
467	NA	 Üür oli vist 15 rubla . 
467	NA	 Seal Filosoofi tänavas ei kirjutanud ma vist ridagi . 
467	NA	 Riidekapi tõin küll Järistest sinna . 
467	NA	 Riidekapist jäi Järiste seinale teist värvi nurk , sest mul polnud tapeeti nii palju jätkunud , et kapitagune ka ära tapetseerida . 
467	NA	 Millalgi vastu kevadet , vesi juba jooksis tänaval , nägin juhuslikult Marti ja küsisin , ega ta mõnda korterit ei tea . 
467	NA	 Ta oli just ka otsinud ja teadis ühte , oli seda ise kaalunud . 
467	NA	 Vanamees küsivat ainult 15 rubla ja koht olevat täitsa omaette . 
467	NA	 Käisin seda vaatamas ja otsustasin kohe ära võtta . 
467	NA	 See oli hoovimaja , Herne 4 , ühekordne , kummaski otsas omaette sissepääsuga ühetoaline korter . 
467	NA	 Majavalitsus oli mingi remondigi teinud , tuppa helehalli tapeedi kleepinud . 
467	NA	 Köögis oli pliit , toas selle soemüür . 
467	NA	 Tuba oli üsna pime , üks väike aken hoovi peale . 
467	NA	 Sealt paistis siiski ka jupp Herne tänavat ja taarapunkti taaruvad joodikud , taarapunkt oli kohe sealsamas hoovi sissekäigu kõrval . 
467	NA	 Omanik oli ka joodik , aga elas oma naise juures Narva mäel . 
467	NA	 Seal käisin neile üüri maksmas . 
467	NA	 Elektri ta maksis ise . 
467	NA	 Talvel oli mul elektriradikas sees , aga elekter oli tollal vist tõesti väga odav . 
467	NA	 Kemps oli õues kuuridega ühes plokis , naabritega kahe peale . 
467	NA	 Kempsu võti rippus esikus seinal . 
467	NA	 Köögis oli veel väiksem aken , aga see avanes suurde poolmetsistunud aeda , mis seal Supilinna majade vahel oli . 
467	NA	 Sinna paistis päikestki . 
467	NA	 Kevadel lõi maa akna all haljendama . 
467	NA	 Sügisel sai aknast välja ronida ja puu alt sügisjoonikuid varastada . 
467	NA	 See aed kuulus teiste majade juurde . 
467	NA	 Sinna korterisse jäin ülikooli lõpuni . 
467	NA	 Sooja ei pidanud ta üldse , laudseinte vahelt oli vist saepuru alla vajunud , ja tuult hoidis ainult majavalitsuse poolt sissepoole löödud saepuruplaat . 
467	NA	 Soemüür läks soojaks ainult tükati ja kuna siiber ei pidanud , läks ta kohe varsti jälle külmaks . 
467	NA	 Ainult sel ajal , kui tuli all oli , sai pliidi ääres sooja . 
467	NA	 Aga kirjutuslaua taga akna all oli elektriradikas , sellega sai jalgu soojendada . 
467	NA	 Ühel talvevaheajal , kui käisin suusamatkal Uuralis , oli kööginurka väikese hange tuisanud – ju seal oli siis auk . 
467	NA	 Ja köögi veetoru oli lõhki külmunud . 
467	NA	 Kuidagi see toru jäi pärast jälle pidama , ma ei teagi , kuidas . 
467	NA	 Aga jäätükk köögi nurgas ei sulanud enne ära , kui väljas jälle soojemaks läks . 
467	NA	 Sellest hoolimata olin oma korteriga rahul ja selle üle uhke . 
467	NA	 Mairega üleval Peetri turu ümber hulkudes ja majade aknaid vaadates võis küll unistada , aga tõsiselt kolimise peale ma ei mõelnud . 
467	NA	 Läbi õuede sai sealt otse Emajõe sauna , kus oli hiigelsuur kivikeris , mis aga harva head leili andis . 
467	NA	 Põrandal lainetas sogane vesi , sellel ujusid vihalehed . 
467	NA	 Huvitaval kombel ei saanud sealt siiski mingit seent . 
467	NA	 Ja pärast sauna oli alati hea tunne koju jalutada . 
467	NA	 Supilinn tundus mulle väga ilus . 
467	NA	 Need pooleldi viltu , maa sisse vajunud majad , mingi veider avarus , mis seal valitses . 
467	NA	 Õhtul hilja , pimedas , läksin tihti mööda Kartuli või Kõrvitsa tänavat jõe äärde . 
467	NA	 Kaldapealne oli sel ajal alati inimtühi . 
467	NA	 Kaldavallil kasvavad seal suured paplid . 
467	NA	 Talvel nende külmunud oksad klõbisesid tuule käes , kuu paistis jõejääle , teisel pool jõge vilkus üksikuid kollaseid aknaid . 
467	NA	 Kevadel paplipungad lõhnasid tugevasti , jõel prääksusid ja lendasid pardid , teisel pool kaldavalli roostikus häälitsesid roostikulinnud . 
467	NA	 Kodunesin seal üsna ära . 
467	NA	 Herne 4 postkasti , mis oli kohe ukse kõrval , ootasin oma esimest rahakaarti : luuletuste eest ! 
467	NA	 Need ilmusid Sirbis ja Vasaras . 
467	NA	 Pilt oli juures ; olin kindel , et mind linna peal ära tuntakse . 
467	NA	 Lõpuks rahakaart tuli ka . 
467	NA	 See polnud vist päris nii suur , nagu olin lootnud ( 70 rubla ) , aga siiski , üsna palju . 
467	NA	 Arvatavasti käisime Mairega Püssirohukeldris martiinit joomas ja unistamas teistest , suurtest linnadest , raamatulinnadest . 
467	NA	 Ega selle raha eest palju martiinisid ei saanud , aga see oli siiski väga suur raha . 
467	NA	 See oli tõestus , et ma võin vabana elada . 
467	NA	" Panin kokku luulekogu "" Jõeäärne maja "" , Delo kaante vahele , mille valge paberiga üle kleepisin . "
467	NA	 Viisin selle Tallinna , kirjastusse Eesti Raamat . 
467	NA	 Sinnajõudmiseks tuli minna üles sellest aukartust äratavast trepist seal Draamateatri vastas . 
467	NA	 Jalad värisesid . 
467	NA	 Igatahes sain oma kiirköitjad toimetusetuppa üle antud , natuke oldi vist imestunud , et niimoodi otse . 
467	NA	 Ja et ainult Sirbis avaldanud . 
467	NA	 Muidu on ikka kõigepealt Säde ja Noorus . 
467	NA	 Olin selle otsetee üle uhke ka . 
467	NA	 Jäin vastust ootama . 
467	NA	 Muud vist ei teinudki . 
467	NA	 See oli eluküsimus , igal juhul . 
467	NA	 Kõik käis sellel ajal nii aeglaselt ! 
467	NA	 See võttis kindlasti kuid . 
467	NA	 Saavad nad üldse midagi aru – sellest , mis ma olen kirjutanud ? 
468	NA	 01.12.01 
469	NA	 Kollane vaip on rulli keeratud ja tumesinistesse prügikottidesse pakitud , kleeplindiga ümber veetud , nime ja aadressi lipik külge pandud . 
469	NA	 Raamatud on kasti pakitud . 
469	NA	 Riiul on tühi , põrand lage . 
469	NA	 Kalendris on uus pilt : mööda lumist metsasihti paistev päike . 
469	NA	 Lumi on värskelt sadanud , päike väga madalal , detsembrikeskpäev Eestis . 
470	NA	 Unenägusid ei mäleta . 
470	NA	 Alt rahvas pidas öösel pidu . 
470	NA	 Lauldi ja vist tantsitigi . 
470	NA	 Aļcha karjus akna peal ( teda hüüti seda nime pidi ) . 
470	NA	 Keegi naabritest käis neid sõimamas , seda oli hästi kuulda . 
470	NA	 Pärast seda pidu vaibus , varsti mindi magama . 
470	NA	 See võis olla nii kella nelja paiku . 
470	NA	 Pole just kõige värskem olemine . 
470	NA	 Terve hommikupoolik läks selle pakkimise ja pesumajas käimise peale . 
470	NA	 Ilm on endiselt soe ja pime . 
470	NA	 Hommikul ainult korraks pilved rebenesid ja päike paistis Seine'i-tagusele künkale , kui aknast välja kiikasin . 
470	NA	 Seda küngast näeb ainult magamistoa aknast , püsti seistes . 
471	 02. 12. 01 	 02. 12. 01 
472	NA	 Ei ole ühtki lund , ei ühtki lehesadu , 
473	NA	 mis nõnda meelde jääks , et ükskord annaks varju 
474	NA	 me aastais kuluvais , me mängudes kesk kadu . 
475	NA	 Näost kõige kallimastki mäletad vaid varju , 
476	NA	 keerles mu peas eile õhtupooliku eelvidevikus , kui mööda Levallois' silda jõesaarele läksin . 
476	NA	" Vist sõna "" lehesadu "" tõi need värsid meelde . "
476	NA	 Sest lehed ongi korraga maha sadanud , kõik tänavaääred ja hekid on neid täis , murud kaetud . 
476	NA	 Koristustöölistel on palju tööd . 
476	NA	 Jõgi oli ootamatult kõrgeks tõusnud , saare kaldaäärne rada , mida mööda olen harjunud kõndima , sügaval vee all . 
476	NA	 Vaatasin siis neid papleid , mis sinna kaldarinnakule on istutatud , nende saledaid võrasid , mille ülesehitus nüüd jälle üksikasjaliselt näha , viimase raoni : must joonis halli taeva taustal . 
476	NA	 See joonis on mulle tuttav juba eelmisest talvest ja kevadest , kui selle saare avastasin . 
476	NA	 Mõtlesin , et nüüd on nad sellised paljad mitu kuud ja et seda , kuidas nende pungad jälle paisuma hakkavad ja kuidas väikesed hõbehallid lehed lahti lähevad , ma enam ei näe . 
476	NA	 Võib-olla need kleenukesed paplid jäävad mulle meelde . 
476	NA	 Huvitav , kui täpselt ja kui kauaks ? 
476	NA	 Seal Viivi Luige ammuses luuletuses on vist veel read : 
477	NA	 Neist lauldes siiski hulgun mööda laata , 
478	NA	 lärm viivuks vakatab ja harvu münte sajab . 
479	NA	 Optimistlikud read ! 
479	NA	 Viivi Luiges on üldse mingi forsseeritud optimism . 
479	NA	 Maalt , metsa tagant , meiereide ja luhtade tagant linna ja luulesse ja kultuuri , Rooma välja murdnud tüdruku jõhker elujõud . 
479	NA	 Kus see lärm siis vakatab ! 
479	NA	 Harvu münte , jah , seda küll . 
479	NA	 Ja seda ma väga imestan , olen alati imestanud , et luuletuste ja juttude eest võidakse , eriti veel eestikeelsete luuletuste ja juttude eest , sulle mõned mündid visata . 
480	NA	 Aga igatahes saatis Sirp ja Vasar Herne tänavale rahakaardi . 
480	NA	 Kodus isa ees tegin summa igaks juhuks natuke suuremaks . 
480	NA	 See ei paistnud talle siiski eriti muljet avaldavat . 
480	NA	 Aga lehekülje olid nad Sirbist välja võtnud ja kirjutuslaua keskmisse sahtlisse pannud . 
480	NA	 Mine tea , äkki on see veelgi seal alles . 
480	NA	 Kui ma millalgi talvel teatasin , et Eesti Raamat on mu luulekogu vastu võtnud , hakkas ema nutma . 
480	NA	 Olime isa autos Hiiul tõkkepuu taga . 
480	NA	 Ma ei tea , miks ma just selle momendi valisin . 
480	NA	 Istusin nende taga nagu alati , nagu lapsepõlves , rääkisin nende kukaldele ja selgadele . 
480	NA	 Nii oli võib-olla lihtsam . 
480	NA	 Ema hakkas nutma ja ütles , et ma olen küll raske tee valinud . 
480	NA	 Kust ta seda teada võis ? 
480	NA	 Mina olin muidugi suureline : mis raske tee ! 
480	NA	 Ja kui ka raske , siis kaunilt , sümboolselt raske ! 
480	NA	 Ma ei tea siiamaani , on see raske tee või kerge . 
480	NA	 Teist ma lihtsalt ei tunne . 
480	NA	 Raske , sest sa oled lakkamatult kaalumise all , sinu koht maailmas on kogu aeg inimeste otsustada . 
480	NA	 Kas nad vakatavad ja viskavad sulle paar münti või jätavad su oma jutuvadaga sinna tee äärde ? 
480	NA	 Ja sa ise ka ei saa kunagi teada , oled sa midagi teinud , on sellel mingi mõte olnud või lased sa lihtsalt kultuuri seljas liugu . 
480	NA	 Ja mis edasi saab . 
480	NA	 Eks ta üks juudi amet ole . 
480	NA	 Muudkui pead meeldima . 
480	NA	 Igavese juudi : muudkui pead kolima , kuskil ei saa rahu . 
480	NA	 Vaip aga jälle rulli , raamatud aga jälle kasti . 
480	NA	 Nagu oleks see , mida sa pead kirjutama , kuskil , mingis elus , mis omakorda on mingis majas , see omakorda mingis linnas või vastupidi , kuskil metsa taga , mere ääres , jõe ääres , künkal . 
480	NA	 Ma olen nagu karbi kaotanud tigu : mina kaotanud mina , käin ja otsin majadest varju , majadest vormi oma olemise vormitusele . 
480	NA	 Esimesed valikud , ma usun , pole iial juhuslikud , sest nad on nii ebateadlikud . 
480	NA	" "" Jõeäärne maja "" on võib-olla mu kõige täpsem pealkiri . "
480	NA	 Igatsus olla kaitstud muutumise kaldal , voolust välja võetud , ainult vaadata möödavoolamist . 
481	NA	 Järgmine avantüür oli tõlkimine . 
481	NA	 Ülikooli lehes kuulutati välja tõlkevõistlus . 
481	NA	 Ma olin Leningradist ostnud raamatu , kus oli paar Camus' novelli . 
481	NA	" Arusaamisega oli raskusi , aga "" La femme adultére "" meeldis mulle millegipärast : selle rahuldamatu iha pärast , mida see oli täis tuubitud , nende kleenukeste palmide pärast , mis seal külmas kõrbeöös seisid . "
481	NA	 Tahtsin seda teistele lugeda anda . 
481	NA	 Ema on rääkinud , et kui ma lasteaias käisin , see oli ainult aasta või nii ( ma ei tahtnud sugugi sinna minna ja pärast oli kahju , kui mind sealt jälle ära võeti ) , siis olevat kasvataja mind kasutanud muinasjuttude jutustajana . 
481	NA	 Teised lapsed olevat kuulanud . 
481	NA	" "" Laste sõna "" jutud olid mul peas , ju ma neid siis ette kandsin . "
481	NA	 Mina ei mäleta sellest midagi . 
481	NA	" See asi tuli mul meelde Fahault' raamatut lugedes ( "" La pensée des contes "" – "" Muinasjuttude mõttemaailm "" ) . "
481	NA	 Juttude vestmine ja juttude kuulamine . 
481	NA	 Soov neid kuulata ja soov neid rääkida . 
481	NA	 Lugemine ja kirjutamine on siiski ainult aseained . 
481	NA	" Kuigi see hetk , kui hakkasin "" Laste sõnast "" lugema , oli triumfeeriv hetk . "
481	NA	 Mu peas olev jutt ja raamatu tekst jooksid äkki kokku : ma oskasin lugeda . 
481	NA	 Vanaema ei uskunud alguses . 
481	NA	 Ma lugesin paremini kui tema . 
481	NA	" Ja ikkagi jäin ma teda nuiama , et ta mulle "" Laste sõnast "" ette loeks , mis siis , et need jutud olid mul peas ( just neid ma tahtsingi kuulda ) ja et ma neid ka ise võisin lugeda . "
481	NA	 Ma tahtsin neid kuulda , kas või tema aeglases , ebatäiuslikus esituses ( ta võis poole lause pealt katki jätta ja minna kööki kartuleid koorima ) . 
482	NA	 Tegelikult olen ma siiamaani jäänud sellesse infantiilsesse ja ühtlasi arhailisse , inimkonnainfantiilsesse staadiumisse , mis on häälega lugemine . 
482	NA	 Ma loen ja kirjutan häälega ( mõttes , muidugi , mul pole vaja huuli liigutada ) , sellepärast ma loen aeglaselt ja kirjutan kiiresti . 
482	NA	 Ma loen endale ette ja jäängi lugema . 
482	NA	 Sellepärast ei saa minust kunagi õpetlast – ma olen võimetu kiiresti ja palju lugema . 
482	NA	 Õnneks on olemas raadio ja televiisor . 
482	NA	 Vähemalt keegi , kes sulle aeg-ajalt päriselt ette loeb . 
483	NA	" Niisiis asusin seda "" Truudusetut naist "" tõlkima . "
483	NA	 ( Tundsin enda ära selles Janine'is , selles resigneerunud põlatud kehas , mis mingis inimvõõras ekstaasis ühineb lõpuks öise kõrbega – mis muidugi ei muuda midagi , elu jääb samaks , sama troostituks kui enne : miski ei jää meelde , miski ei anna varju . ) 
483	NA	" Tõlkevõistluse eelis oli see , et ta oli anonüümne : nimi tuli ümbrikku panna , tõlge varustada märgusõnaga ( pärast pikka kõhklemist valisin "" Lumiére "" , lootes , et see on küllalt peen ja sümboolne ) . "
483	NA	 Nad ei saanud ette teada , et ma ei oska prantsuse keelt , et ma olen algaja ja see on üldse mu esimene tõlkekatse . 
483	NA	 Lootsin , et saan žüriilt vähemalt mingeid näpunäiteid . 
483	NA	 Tõlkimine ise oli äärmiselt erutav . 
483	NA	 Kooli ma ei läinud , kavatsesin ülikooli lõpetamata , diplomitöö kirjutamata jätta , ja ainult ähvardus , et sel juhul tuleb mul sõjaväkke minna , sundis mind viimaks ikkagi diplomit saama . 
483	NA	 Aga neil talvepäevadel olin lindprii . 
483	NA	 Kateeder , kus mind taga otsiti , oli sealsamas Botaanikaaias , aga nad ei teadnud mu aadressi . 
483	NA	 Tõlkisin , vahepeal panin suusad alla ja läksin luhale suusatama . 
483	NA	 Suusatades oli hea lauseid mõelda , lauseid rütmistada . 
483	NA	 Nendega oli mul suuri probleeme , nende rütmidega ; oleksin tahtnud seda hingamist edasi anda , mida seal kuulsin . 
483	NA	 Novell oli tegelikult võistluse jaoks liiga pikk , kartsin , et see võidakse selle pärast välja praakida . 
483	NA	 Ümberlöömine võttis aega , seda enam , et tegin seda kaks korda , vahepeal pidin ringi tegema . 
483	NA	 Ära viisin viimasel päeval : suur raske ümbrik , minu elulootust täis . 
483	NA	 Tõlkimise ja luuletuste kirjutamisega kokku peaks ikka saama ära elada . 
484	NA	 Vastus tuli alles siis , kui olin juba Tartust ära . 
484	NA	 Kuulsin seda õieti Maarja Ojamaa käest Eesti Raamatus . 
484	NA	 Et olin tõlkevõistlusel esimese koha saanud . 
484	NA	 See tegi mind kuradima uhkeks . 
484	NA	 Kuigi ülikooli lehes avaldatud tõlget lugedes leidsin , et see oli ikka kohmakas küll . 
484	NA	 Ma ei saanud aru : kas siis teised olid tõesti veel kehvemad ? 
485	NA	 Kui 1985. aasta augustis Hiiumaa haridusosakonna veoautoga Tartusse oma asjade järele sõitsin , tundus Herne tänava elamine äkki nii armetu . 
485	NA	 Ta oli juba maha jäetud . 
485	NA	 Auk köögipõrandas polnud mind kunagi varem tõsiselt häirinud , sellest hoolimata oli see minu arust olnud väga hea korter . 
485	NA	 Põrand oli lihtsalt mäda ja Jaanus oli sealt ükskord läbi astunud , aga ega sealt sügavale ei vajunud , maa oli kohe vastas , niiske rammus Emajõe luht , mis akna taga nii ilusaid naate ja võililli kasvatas , rääkimata sügisjoonikutest . 
485	NA	 Toapõranda vineer samuti lainetas niiskusest , tapeet oli roosteplekiline , kõik haises kopituse järele . 
485	NA	" Autojuht , noor tugev Hiiumaa poiss , imestas : "" Kas see on siis inimese elamine ? "" "
485	NA	 Nägin seda korraga tema silmadega , väljamõeldis oli hajunud , aga mul polnud teda enam vaja ka . 
485	NA	 Olin juba ära , ära kolimas . 
485	NA	 Õhtuks oli vana pruun riidekapp praami peal ja sõitis üle mere . 
486	NA	 Tegelikult oli Lauka kooli õpetajate maja korter ka üsna armetu , aga tundus mulle peaaegu luksuslikuna . 
486	NA	 Ikkagi kolm tuba ja köök . 
486	NA	 See olevat sõjaväelaste ehitatud maja , kahekordne puumaja , millele hiljem silikaatvooder ümber laotud . 
486	NA	 Minu korter oli teisel korrusel . 
486	NA	 Ühelt poolt paistsid aknast suured kased , saun , vana koolimaja , kus oli söökla ja raamatukogu , tiik . 
486	NA	 Teiselt poolt ka kased , kool . 
486	NA	 Põrand oli õhuke , alt kostis aeg-ajalt , kuidas noor tööõpetuse õpetaja oma naist sõimab . 
486	NA	 Huvitav , kas nad on ikka koos ? 
486	NA	 See tööõpetuse õpetaja , kes tuli sinna samal aastal , sõjaväe eest pakku ( Pedas polnud ju sõjalist , aga maakooliõpetajaid sõjaväkke ei võetud ) , hakkas juba perestroika ajal kooli töökojas siiditrükki tegema , vimpleid . 
486	NA	 See oli tasuv , ta ostis punase null kaheksa . 
486	NA	 Nüüd on temast saanud suur autode maaletooja ; ühe suure riigihankega , mida ajalehtedes tükk aega näägutati , teenis ta vist päris kena kopika . 
486	NA	 Sellele mõeldes tunduvad inimeste elud küll nii determineeritud , et midagi pole teha ega öelda . 
486	NA	 Kõik on nii loogiline . 
486	NA	 Mina põlgasin tema siiditrükki , tema põlgas küllap minu kirjutamist ja võib-olla natuke kadestas ka , nagu mina tedagi . 
486	NA	 Väljastpoolt tunduvad võõrad elud nii lihtsad ja mugavad . 
487	NA	 Tegin korteris remondi , vähemalt osaliselt . 
487	NA	 Värvisin põranda ja ahju Maire ema käest saadud ilusa helehalli suusavärviga ( Maire ema töötas suusavabrikus ) , mis kahjuks jubedalt haises . 
487	NA	 Iga kord pärast ahju kütmist pidi akent lahti pidama ja see värv kippus maha ka tulema . 
487	NA	 Lauka oli kolhoosikeskus , seal polnud kuhugi minna . 
487	NA	 Vabal päeval sõitsin bussiga Luidjale , kõndisin mööda liivakallast , kus sel sügisel õitses ridamisi päevalilli , eks meri oli seemneid toonud . 
487	NA	 Veel oli võimalik sõita Kärdlasse , käia poes , istuda Keskväljaku-äärse kauplus-restorani teise korruse baaris , mille aknad avanevad platsile , võtta mingi klaas , ja esimese kerge alkoholilaksu mõjul unistada suurest elust , inimestest , kellega see suur elu mind kokku viib . 
487	NA	 Esialgu polnud eriti kedagi võtta . 
487	NA	 Üks tüdruk meie kursuselt oli Kärdlasse õpetajaks tulnud . 
487	NA	 Tema juures sai käia lobisemas ja kohvi joomas . 
487	NA	 Tundsin Tartust ja kadunud seltskonnast tegelikult suurt puudust , aga ei tunnistanud seda endale . 
487	NA	 Nagu sedagi , et maal oli tegelikult tõesti üsna igav . 
487	NA	" Tõlkisin visalt Camus' "" Langust "" , ma ei teadnud , et selle tõlge oli juba kelleltki tellitud . "
487	NA	" "" Jõeäärne maja "" tuli lõpuks välja , piinlikult väike ja armetu . "
487	NA	 Eriti ei meeldinud mulle mu pilt seal kaane sees . 
487	NA	 Ma ei tahtnud sugugi selline olla . 
487	NA	 Ootasin kannatamatult arvustusi . 
487	NA	 Mis ilmusid , olid pigem head , aga asjast nad minu meelest ei rääkinud . 
487	NA	 Oli seal üldse millestki rääkida ? 
487	NA	 Laukal kirjutatud luuletused on sünged ja tardunud , tunne oli , et tähendust pole , mitte mingit . 
487	NA	 Koolitöö oli tüütu ja väsitav , lapsed karjusid , tundides polnud korda . 
487	NA	 Ma ei võtnud seda tööd tõsiselt , see oli ainult ajutine äraelamine . 
487	NA	 Tundus absurdne , et ma õpetan neile õievalemeid , mida ma ise viiendas klassis vihanud olin . 
487	NA	 Rohkem meeldis mulle kütjaamet , millega natuke lisa teenisin . 
487	NA	 Koolis oli ahjuküte . 
487	NA	 Lapsed tõid päeval puud ahjude ette . 
487	NA	 Need olid toored ja jäätunud , sest keegi ei suutnud korraldada nende lõhkumist , riitaladumist ja kuivatamist , nad seisid õues hunnikus lageda taeva all . 
487	NA	 Ahjusid köeti hilja õhtul . 
487	NA	 Mul oli veerand kütja kohta , mis tähendas vist alumise korruse ahjude kütmist . 
487	NA	 Õhtul oli koolimaja tühi ja vaikne , selline oleks ta võinud kogu aeg olla . 
487	NA	 Märgadele puudele tuli läigatada diislikütust . 
487	NA	 Siis nad läksid kuidagi põlema . 
487	NA	 Koolis oli kogu aeg kerge naftalõhn . 
487	NA	 Koridor oli täis puude susinat ja praksumist , seda oli hea kuulata . 
487	NA	 Pärast sai ahjuuksed kinni panna , nii et puud jäid sinna ööseks hõõguma . 
487	NA	 See muidugi lõhkus ahjusid ja klassid olid alati külmad ka . 
487	NA	 Mingi sellise kütjakoha vastu poleks mul tänapäevalgi midagi . 
487	NA	 Võiksin koguni puid lõhkuda ja hoolitseda selle eest , et nad kuivad oleksid . 
487	NA	 Ahjude praksumine suures majas on turvaline . 
487	NA	 Aga selliseid kütjakohti pole enam või nendest ei saa ära elada . 
487	NA	 Siis olid õpetajad peaaegu sama vaesed kui kütjad , suurt vahet polnud . 
487	NA	 Naisõpetajate mehed olid kolhoosi traktoristid , nemad teenisid raha . 
487	NA	 Poisid tahtsid ka masinate peale saada , lugeda oskasid nad enamuses ainult hädavaevu , kui said , siis kadusid töökotta . 
487	NA	 Ometi oli mul ka loodussõprade ring . 
487	NA	 Paar poissi seal käis . 
487	NA	 Klassijuhataja olin ka , kaks aastat . 
487	NA	 Nüüd hiljem kuulsin , et sealt klassist oli kaks last ülikooli läinud : üks vaikne tüdruk õppis bioloogiat , üks vaikne poiss teoloogiat . 
488	NA	 Talvel hakkasin suusatamas käima , kuigi eriti kuhugi minna polnud , polnud suusaradu . 
488	NA	 Sai suusatada üle külmunud laiside ( endiste merelahtede ) või Reigi poole põldudele ja kadastike vahele . 
488	NA	 Suusad kippusid sügavale lumme vajuma , aga kevade poole tegid tuisud lume kõvaks . 
488	NA	 Eriti talumatud olid pühapäevad . 
488	NA	 Ükskord võtsin kätte , panin kasuka selga ja läksin Reigi kirikusse . 
488	NA	 Jumalateenistus oli parajasti pooleli . 
488	NA	 See oli veel vana kirikuõpetaja , kogu Hiiumaa peale ainus . 
488	NA	 Ta mängis ka orelit , väikest rikkis pilli , millest vaevalt midagi viisisarnast kätte sai . 
488	NA	 Selleks läks ta vahepeal läbi kiriku ja ronis rõdule . 
488	NA	 Aga kui ma ukse lahti tegin ja sisse astusin , oli ta parajasti vist altari ees . 
488	NA	 Ta isegi vakatas . 
488	NA	 Sel ajal ei käinud juhuslikud inimesed kirikus , ainult kindlad vanamutid , kogudus . 
488	NA	 Mina seda ei teadnud . 
488	NA	 Nad võisid mind isegi nuhiks , ideoloogiakontrolliks pidada , jumal teab . 
488	NA	 Kirikus elektrit polnud , küünlad põlesid . 
488	NA	 Selles õpetaja edasi-tagasi käimises ja orelirõdule ronimises oli mingit liturgilist väärikust , see kõik tundus mulle kuidagi imeline . 
488	NA	 Salajane keelatud maailm , suletud sellesse üksi maantee ääres seisvasse hoonesse , keset tuisust talvepäeva . 
488	NA	 Võib-olla tundsin seal ära iseenda üksinduse . 
488	NA	 Nüüd mõtlen , et need alati tühjad , kuskil põldude ja võsade keskel seisvad maakirikud oma piltide ja lühtritega ning need kümmekond truud igapühapäevast vanamutti sümboliseerivad suurepäraselt ka kultuuri üksindust sellel maa . 
488	NA	 Keegi ei tea , milleks ta õieti olemas on . 
488	NA	 On , sest ikka on olnud . 
488	NA	 Vanamuttide värk . 
489	NA	 Sainte-Odile'i kiriku kellad hakkasid praegu just väljas lööma . 
489	NA	 Täna on pühapäev , kirikutorn on siinsamas , kellad kostavad tuppa . 
489	NA	 See on sünge kolmekümnendatel aastatel tehtud kirik , torn nagu tõeline fallos või minarett . 
489	NA	 Siin linnas on kirikud sama üksi ja omaette kui seal maalgi . 
489	NA	 Ühe vana kultuuri kaldaleuhutud vrakid . 
489	NA	 Ainult et nad on suured ja võimsad . 
490	NA	 Tol talvepäeval läbi suhiseva tuisu tagasi kodu poole rühkides mõtlesin , et minagi võiksin kirikuõpetajaks saada , seal tühjas , samahästi kui tühjas maakirikus raamatust ette lugeda . 
490	NA	 Ainuke mure : laulda ja orelit mängida ei oska . 
490	NA	 Küllap kuidagi saab ilma laulmata ka . 
491	NA	 Kevade poole talve ühel suusaretkel avastasin pastoraadi . 
491	NA	 Tegelikult olin ma pidanud teda varemgi nägema , ta paistab maantee äärde ja ma olin temast ka mööda suusatanud . 
491	NA	 Aga ta oli mulle alati tundunud lihtsalt ühe vana mahajäetud ja sealjuures inetu majana . 
491	NA	 Selline pikk lohmakas laut . 
491	NA	 Ma polnud kunagi mõelnud , mis maja see on . 
491	NA	 Tol kevadepoolsel talvepäeval sattusin kirikumõisale lähenema aia poolt . 
491	NA	 Äkki olin sellesse üksikusse tumma majasse armunud . 
491	NA	 Korraga ta tundus mulle ilus , väärikas , proportsionaalne . 
491	NA	 Teadsin , et ma pean sinna elama saama . 
491	NA	 See ei tundunud mulle millegipärast üldse võimatu . 
491	NA	 Maja oli ju tühi , seisis niisama . 
491	NA	 Tundub , et tõelised elukohad , tõelised majad on kõik nii mu ette kerkinud . 
491	NA	 Ma pole neid otsinud , ma olen nad leidnud . 
491	NA	 Ma olen neisse armunud nagu inimestesse , esimesest pilgust . 
491	NA	 Inimestesse pole ma kunagi saanud elama asuda , majadesse küll . 
491	NA	 Võib-olla inimesse ei saagi niimoodi elama asuda nagu majja , ma ei tea . 
492	NA	 Igatahes uurisin ma kiiresti välja , mis maja see on . 
492	NA	 Pastoraat kuulus sel ajal kuidagi koduloomuuseumile , mis tahtis seda üles ehitada ja sinna kolida . 
492	NA	 Enne seda oli seal olnud vanadekodu ja viimati veel paar kolhoosi korterit . 
492	NA	 Laukal elas üks muuseumitöötaja , rääkisin sellega ja sain ta nõusse , et võiksin seal elada , nii ajutiselt , ühtlasi maja järele vaadata , et ei lõhutaks , rüüstataks ega pandaks põlema . 
492	NA	 Üleval pööningul oli üks korter , kus peaaegu sai elada . 
492	NA	 Alumiste saalide aknad olid ära viidud , akende ees olid kiled . 
492	NA	 Korteri juures oli kõige toredam see , et ta oli läbi kahe korruse , all oli köök , koridor ja tuba , kust läks trepp veel ühte tuppa , mis oli päris katuseharja all . 
492	NA	 Sealt aknast paistis kaugele üle väljade ja võsade . 
492	NA	 Isegi üks treitud jalgadega laud seisis seal akna all , teises toa otsas oli ahi . 
492	NA	 Teadsin , et sinna ma pean jääma . 
492	NA	 Seda ahju saab kütta , selle akna all saab istuda ja välja vaadata , selle laua peal kirjutada , lugeda , unistada . 
492	NA	 Korterisse oli kunagi viinud õuest eraldi trepp , aga sellest oli järel ainult väike rõdu , õieti paar lauda kahe talaotsa peal . 
492	NA	 See mulle meeldis ka . 
492	NA	 Sisemine trepp oli teises pastoraadi otsas , korterisse pääsemiseks tuli tulla üle pööningu , kaarjate korstnalõõride alt läbi ronida . 
492	NA	 Need lõõrid jooksid tohututesse mantelkorstnatesse . 
492	NA	 Kemps oli ka seal teises maja otsas , all kojas , kaev üle tee , vana suur mõisaaegne kaev , kus vesi oli üsna madalal , aga küllap puhas . 
492	NA	 See kõik tundus suurepärane . 
492	NA	 Kevadel tegin seal remonti , vedasin elektrit , pööningule tuli posti otsast üks piraatjuhe , aga selliste asjade peale ei pandud tollal rõhku . 
492	NA	 See oli kolhoosi juhe ja elekter läks ilmselt ka kolhoosi arvelt . 
492	NA	 Pastoraadi taga kasvas suur punane pöökpuu , selle all lõid sinetama tsillad , needsamad , mis Vikerkaare tänava aias , aga siin oli neid terve väli . 
492	NA	 Rohi oli täis kollaseid metstulpe . 
492	NA	 Aed oli üsna metsistunud , asusin seda puhtaks rookima , palusin ühel külamehel keset aeda langenud suure pirnipuu pakkudeks saagida . 
492	NA	 Et see kõik sugugi mulle ei kuulunud ja et ma elasin seal õieti poolebaseaduslikult ja ajutiselt , ei seganud mind põrmugi . 
492	NA	 Tegelikult see mulle vist meeldiski . 
492	NA	 Olin talv otsa Mairega kirju vahetanud . 
492	NA	 Tema oli läinud tööle Harku Eksperimentaalbioloogia Instituuti , muide samasse , kuhu oli läinud mu vanem õde . 
492	NA	 See kirjavahetus lohutas meid ülikoolijärgsest üksindusest . 
492	NA	 Maipühade ajal kutsusin ta Reiki külla , seal sai juba elada . 
492	NA	 Ma ei tea , kas talle see kõik tundus nii imeline kui mulle . 
492	NA	 Ta rääkis hoopis midagi sellest , et miks ma üldse temaga suhtlen jne. 
492	NA	 Tundsin , et mu kohuseks on temaga abielluda . 
492	NA	 Ütlesin talle , et abiellume siis . 
492	NA	 Ma ei kujutanud ette , et sellel sõnal võivad nii tõsised tagajärjed olla . 
492	NA	 Arvasin vist , et ta võtab seda lihtsalt kui sõpruseavaldust . 
492	NA	 Pulmad olid suvel , pastoraadis , sugulasi me ei kutsunud , ainult emad-isad , pluss mõned sõbrad , siiski päris palju inimesi . 
492	NA	 Olin nagu unes . 
492	NA	 See kõik oli mul kaugelt üle pea kasvanud . 
492	NA	 Perekonnaseisuosakonnas olevat ma olnud näost valge nagu paber . 
492	NA	 Ja pulmapidu mürgitas inetu vahejuhtum . 
492	NA	 Sisse sadas muuseumi direktor koos miilitsaga . 
492	NA	 Ma ei olnud temalt luba küsinud . 
492	NA	 Ta leidis , et pulmad on ebaseaduslikud , räuskas ja oli väga vihane . 
492	NA	 Talle vist tundus , et me kuidagi okupeerime tema maja . 
492	NA	 Ja tegelikult ta jäigi sellest ilma , nagu ma väga soovisin , aga mitte minu pärast , vaid sellepärast , et riigikord vahetus ja maja läks tagasi kogudusele . 
492	NA	 Mina olin siis sealt ammu läinud . 
492	NA	 Aga see Deus ex miilitsaauto keset pulmapidu oli väga sümboolne , kui tagantjärele mõelda , tõeline vanatestamentlik needus . 
492	NA	 Vaata aga vaata , või tema tahab saada justkui üheks meie seast ! 
492	NA	 Olgu ta nüüdsest peale neetud . 
492	NA	 Sest pärast pulmi muuseumidirektor käiski meid needmas . 
492	NA	 Mind pole enne ega pärast keegi neednud . 
492	NA	 See oli tõesti õudne . 
492	NA	 Ma mõtlen , et ta peab mingis mõttes olema ikka tõeline märatsev hull , aga see ei takista tal tänapäevani muuseumidirektorina edasi tegutsemast . 
492	NA	 Ma ei ole enne ega pärast puutunud kokku millegi sellisega , mida võiks otseselt nimetada kurjaks vaimuks , kurjast vaimust vaevatud inimeseks . 
492	NA	 Sestsaadik ma tean , mis see tähendab . 
492	NA	 Vahel ma mõtlen , et ehk tema needus ongi mu peal . 
492	NA	 Kes neid asju teab . 
492	NA	 Mis siis , et ta on tühine inimene . 
492	NA	 Peaks temaga ükskord sellest rääkima . 
492	NA	 Mis teda õieti nii raevu ajas ? 
492	NA	 Tookord ma tundsin ennast muidugi täiesti süüdi . 
492	NA	 Ta lõikas läbi ka elektrijuhtmed , aga ma lasin need ära parandada ja me elasime seal pastoraadi pööningul järgmise suveni . 
492	NA	" Seal ülemise toa põrandal panin kokku "" Ithaka "" . "
492	NA	 Millegipärast tundub see pastoraadiaasta tagantjärele õnneliku aastana , iseseisvusaastana . 
492	NA	 Omamoodi me sobisime kokku elama . 
492	NA	 Kuigi me ei olnud õnnelikud . 
492	NA	 Isa ja ema ja Maire ema ootasid , millal siis lapsed tulevad . 
493	NA	 Kirikusse oli vahepeal tulnud uus noor õpetaja , saime temaga tuttavaks . 
493	NA	 Mul oli kiriku võti , Maire käis kirikus mõnikord kitarri mängimas . 
493	NA	 Need Reigi jõulud olid väga ilusad , paks lumi oli maas , küünlad surnuaial põlesid lume sees hommikuni , kollane kuma paistis sealt pastoraadi juurde välja . 
493	NA	 Jõuluks oli kirikuõpetaja kutsunud linnast mõned noored lauljad , need ööbisid meie juures . 
493	NA	 Teiste hulgas oli ka A. See oli saatuslik kohtumine , kui nii võib öelda . 
493	NA	 Kirjutasin talle ja ta vastas . 
493	NA	 Majad ja korterid kutsuvad esile inimesi , iga maja ja korter isesuguseid , igas leiab aset üks draama , iga elukoht on näitelava koos valmispandud dekoratsioonidega . 
493	NA	 Sa esitad seal ühe osa . 
493	NA	 Ainult kunagi sa enne ei tea , sisse kolides sa ei tea , mis draama see on , milles sa mängima pead , milleks see koht sind kohustab . 
493	NA	 Sisse kolides sa usud , et elu on sinu kätes , et sa muudad oma elu . 
493	NA	 Tegelikult : dekoor vahetub , uus osaraamat pistetakse märkamatult sulle pihku . 
493	NA	 Kui tükk saab läbi , lahkud . 
493	NA	 Selles mõttes poleks mõtet küll maju ja kortereid omada . 
493	NA	 Niikuinii kuulud sina neile – ja milleks omada dekoratsioone , mis uue tüki jaoks niikuinii välja vahetatakse ? 
493	NA	 Tarkus oleks liikuda tükist tükki , kiindumata neisse papist seintesse , sellesse võltsmööblisse . 
493	NA	 Ma olen seda teatrit , mis on elu , alati liiga tõsiselt võtta katsunud , uskunud , et sellesse tuleb uskuda . 
494	 03. 12. 01 	 03. 12. 01 
495	NA	 Eilne käik Saint-Germaini metsa tegi meele kergeks . 
495	NA	 Mets oli raagus , lehtedest lage . 
495	NA	 Ainult mõned pruunid laigud mustade võrade seas , mõni tamm või pöök , mis omast veel lahti lasknud pole . 
495	NA	 Aga see pruun on juba talve pruun , ma tean , seda ma olen siin läinud talvel juba näinud . 
495	NA	 Ilm oli täiuslikult hall ja kõlatu , udu ja paks lehevaip , mis pole jõudnud veel maadligi vajuda , summutasid kõik hääled . 
495	NA	 La Defense'i tornid ei paistnud , oli peaaegu nagu maal . 
495	NA	 Ma ei tea , miks see raagujäänud mets meele kergeks tegi , miks seda võimukat kõdulõhna nii hea hingata oli . 
495	NA	 See lõputu sügis , mis kuidagi murduda ei tahtnud , oli mind rõhunud . 
495	NA	 Nüüd on ta läbi . 
495	NA	 See kinnitab , mõtlesin mööda metsarada astudes , jalgadega lehti kahistades ( siit ja sealt kostis teiste inimeste kahistamist , mõne linnu piiksumist , kauget autoteemüra , kõik nagu vatis ) , et looduses toimuvad muutused pigem eksponentsiaalsetes kui geomeetrilistes gradatsioonides . 
495	NA	 Lehelangus tundub küll olevat ühtlane ja lõputu , veel läinud pühapäeval oli mets üsna paksus lehes , kollase-rohelisekirju ja hämar , näis , et see kestab edasi vähemalt jõuluni , aga siis , ühel hetkel , saabub murdepunkt , graafik keerab oma nina ülespidi ja sündmused hakkavad arenema ootamatu kiirusega . 
495	NA	 Mõne päevaga on puud paljad . 
495	NA	 Kuna aga inimelu on samuti looduslik nähtus , on järelikult ka inimelu protsessid kirjeldatavad pigem eksponentsiaalsete kui geomeetriliste skeemide abil . 
495	NA	 Järelikult on võimalik , et tühiste sündmuste kuhjumine võib viia Sündmuse vallandumiseni , et väikeste taipamiste kogunemine võib viia mingi Arusaamise avanemiseni jne. 
495	NA	 Järelikult on siiski sündmused olemas , vähemalt teatud mõttes , ja kirjanduse muinasjutuskeemid pole päriselt laest võetud . 
495	NA	 Põnevus on üles ehitatud samamoodi : väikesed sündmused viivad kuhugi , aga me ei tea ( või teeskleme , et ei tea , kui oleme seda juttu juba kuulnud-lugenud ) , kuhu nad viivad , kuni intriig laheneb . 
495	NA	 Hundi ja Punamütsikese süütu dialoog viib vältimatult Punamütsikese allaneelamiseni , aga seni kui nad vahetavad oma küsimusi ja vastuseid , on teine lahendus veel võimalik . 
495	NA	 Võib tulla Jahimees . 
495	NA	 Hunti võib tabada müokardi-infarkt . 
495	NA	 Punamütsike võib osutuda kavalamaks , kui me arvasime , ja Hundi Vanaema sukavardaga pimedaks susata . 
495	NA	 Ühesõnaga , võib toimuda Pääsemine . 
495	NA	 Peab siiski ütlema , et elus arenevad sündmused enamasti üsna vääramatult mõne üsna tobeda pöördepunkti suunas . 
495	NA	 Nad näivad meile nii tühised ja juhuslikud , et me ei oska nende arengu suunda kuidagi ära arvata . 
495	NA	 Ja kui juba taipame , on liiga hilja , sündmused , nagu öeldakse , on meil üle pea kasvanud . 
495	NA	 Reeglina neelab Hunt Punamütsikese siiski alla ja ongi kõik . 
495	NA	 Jahimees , kes pärast tuleb ja Hundil kõhu lõhki lõikab , on teatavasti vendade Grimmide halemeelne väljamõeldis . 
495	NA	 Siiski , Sinihabeme naine pääseb , venitamise taktika osutub viljakaks : seni kuni elu , seni lootust . 
496	NA	 Ja minu elukohtade elulugu kipub mul üle pea kasvama . 
496	NA	 Jutustamise peamine tehnika pole mitte kõige ärarääkimine , vaid võimalikult kõige väljajätmine . 
496	NA	 Siiski , jutustusel peab olema pikkus , nii et midagi tuleb välja jätmata jätta . 
496	NA	 See , mis välja jätmata jäetakse , muutub automaatselt oluliseks , selline on kord jutustuse omadus . 
496	NA	 Või selline on meie viis näha oma elu : jutustusena , kus toimub Olulisi Asju . 
496	NA	 Ma arvan , et tähendus , mille ma annan ühele või teisele eluseigale , on üsna meelevaldne , aga kui ta on kord antud , hakkab ta mõjutama jutustuse ehk elu edasist käiku , sest ta on mul meeles , sest ma näen edasist elu selle valgusel , jutustan teda endale edasi nii ja mitte teisiti . 
496	NA	 Kardetavasti on see võimalus aina sügavamale eksitusse langeda . 
496	NA	 Mu katsed jutustada oma elu kümnel eri moel on katse oma skeemist välja pääseda , seda oma teadvustamatut jutulõnga , millele ma oma elu lükin , nägema hakata , sest ma olen tast tõsiselt tüdinud . 
497	NA	 Oma elukohtadejutustust venitan ma aga sellepärast ja sellepärast viidan ma aega teoreetiliste kõrvalepõigetega , et ma ei julge läheneda selle jutustuse peasündmusele , oma põhielukohale , mis seda enam küll pole , aga ikkagi on . 
497	NA	 Lihtsam on rääkida korteritest , kus oled elanud aasta-paar või neist , mis on jäänud kaugele minevikku ja paistavad sellest pisendavast perspektiivist . 
497	NA	 See Kaleste maja aga losutab keset elu ja saatust , lohmakas hall palkhoone , nagu nad on . 
497	NA	 Mere poolt tulles on ta taustaks tume mets , kuusik , vähemalt oli ( sest vahepeal on tormid enamuse neist vanadest ussitanud kuuskedest maha murdnud : pikk aeg muudab koha kirjeldamise keeruliseks juba sellepärast , et koht ei jää samaks ) , kui ma teda esimest korda nägin . 
498	NA	 See pidi olema 1986. aasta varatalvel , enne neid jõule , mida ma juba mainida jõudsin . 
498	NA	 T. , seesama T. , keda ma siin ikka aeg-ajalt unes näen , kuigi ta ei ole mu elus mingit praktilist ega materiaalset rolli mänginud , tuli meile pastoraati külla . 
498	NA	 See oli november , ma usun . 
498	NA	 Ta tuli Tallinna kiirbussiga . 
498	NA	 See kiirbuss kuulus tolle pastoraadielu juurde . 
498	NA	 Tema möödumine igal õhtul kella üheksa paiku , tema omapärane undav hääl . 
498	NA	 Selles oli tunda suure maailma kiirust , linna . 
498	NA	 Ma usun , et Tallinna kiirbussi häält tunnevad kõigi nende Eesti maakohtade inimesed , kuhu Tallinna kiirbuss käib või on käinud . 
498	NA	 See hääl on märkinud nende elu , nii või teisiti . 
498	NA	" Alevikes kogunevad noored viimase bussi saabumise ajaks "" bussijaama "" , mis on enamasti lihtsalt üks varjualune . "
498	NA	 Vaevalt nad endale seletavad , miks nad seda teevad . 
498	NA	 Bussi pealt võib alati keegi tulla . 
498	NA	 Võib toimuda sündmus , kuigi see jääb järjekindlalt toimumata . 
498	NA	 Tallinna kiirbussi hääl on alati uueneva ootuse hääl . 
499	NA	 Kiriku kohal polnud kiirbussil peatust ette nähtud , lähim peatus oli kilomeetri-pooleteise taga poe juures . 
499	NA	 Kui ta aga siiski tuurid maha võttis ja seisma jäi , oli keegi suutnud bussijuhti veenda , et tal on vaja just seal maha minna . 
499	NA	 Järelikult võis keegi tulla . 
499	NA	" Tol ajal ( "" tol ajal "" , kirjutan nagu vanake , aga see on tõsi : see on "" too aeg "" ) polnud inimestel veel palju autosid , minu tuttavatel ja sõpradel polnud kellelgi autot . "
499	NA	 Buss oli veel demokraatlik sõiduvahend , kõik sõitsid bussiga , nii nagu Prantsusmaal tänini kõik sõidavad rongiga . 
499	NA	 Bussid , eriti Tallinna kiirbussid olid siis ka vastavalt kuidagi väärikamas staatuses , nüüd veavad nad rohkem lapsi ja vaeseid , ja bussid ise on ka vastavalt vaesed , vanad second-hand logud . 
499	NA	 Mitte et nad siis teab mis head oleksid olnud , aga nad olid kõige paremad , mis üldse olid . 
500	NA	 Ma ei mäleta küll , et mõni oodatud inimene ootamatult bussi pealt maha oleks astunud . 
500	NA	 Pigem võis ta lubatud päeval tulemata jääda , buss võis peatumata mööda sõita , kuigi ootus oli juba viimase vindi peale keeratud . 
500	NA	 Kui õhtune Tallinna buss on mööda sõitnud , siis on maakoha selle päeva sündmused enam-vähem kindlasti toimunud . 
500	NA	 Öö laskub , vaikus laskub , metsad nihkuvad majadele lähemale , ootuse lambis keeratakse tuli maha , toad mattuvad vaiksesse maahämarusse . 
501	NA	 See T. aga tookord tuli ja järgmisel hommikul läksime temaga kahekesi teise bussi peale , väikese kohaliku bussi peale , mis kolistab läbi kõik külateed ja suudab pooleteise tunniga sõita 48 kilomeetri kaugusele , saare äärmisse läänetippu , mahajäetud sadamasse , kus on tema lõpp-peatus . 
501	NA	 Sinna sõitsimegi . 
501	NA	 Siis hakkasime merekallast pidi tagasi matkama . 
501	NA	 Kui olime juba küllalt kaua matkanud , tuli üks tee , mis kaldalt kutsuvalt üles keeras . 
501	NA	 Ma ei teadnud , mis koht see on . 
501	NA	 Keerasime teed mööda metsa vahele , varsti tuli lagedus ja ootamatu küla , õigemini kaks maja . 
501	NA	 Üks oli tavaline kollane majake , teine oli pikk lohmakas talumaja , nii nagu nad on , natuke künka peal , kuuskede müür taustaks , puuriidad lõunapoolse seina äärde laotud . 
501	NA	" Ma ei tea , mis see oli , võib-olla selle pildi äärmine turvalisus , äärmine rahu , kuldlõikeline väljamõõdetus , mis sundis mind T-le ütlema : "" Selles majas küll elaks . "" "
501	NA	 Ma ei mäleta , mis ta selle peale kostis . 
501	NA	 Mäletan , et hiljem puistas taevast lumepihu , talv tuli sel aastal varakult . 
502	NA	 Kuigi ilmselt ta ei jäänud , sest mõne nädala pärast ( oletan ) , kui ma uuesti sinna külakesse sattusin , oli ikka sügis . 
502	NA	 Hämar roheline metsaalune ja kuuseriisikad tee ääres . 
502	NA	 Seekord ma juba teadsin , et selle koha nimi on Kaleste . 
502	NA	 Mind saadeti sinna külanõukogust , kus ma rääkisin , et otsin majakohta . 
502	NA	 Sinna pastoraati ei saanud ju pikemaks jääda , sest muuseumidirektor ähvardas peatsete restaureerimistöödega , mis tegelikult algasid alles aastate pärast ja siis juba teistes oludes , kirikuõpetaja taktikepi all . 
502	NA	 Pealegi pidin ma ju oma maaelu-unistuse , oma talueluideaali ellu viima . 
502	NA	 Nüüd tagasi vaadates olin ma ikka täiesti ajavaimus , see tähendab rahvuslik-konservatiivses , traditsionalistlikus vaimus , nagu need 80ndad olid , ilmselt reaktsioonina 60ndate , mu lapsepõlve modernismile , kosmopolitismile ja progressismile . 
502	NA	 Me kõik tahtsime regresseeruda tagasi sinna , kus on koduküla , kodumaa . 
502	NA	 Me ei teadnud , et need kohad olid nüüdsest saanud luuleks , et neid enam tegelikult olemas ei olnud . 
502	NA	 Isa oli nõus meile odavama talumaja ostma . 
502	NA	 Aga neid polnud eriti saada . 
502	NA	 Külanõukogu esimees soovitas siis ühte vanainimest , kes otsivat noori enda juurde talusse . 
502	NA	 Teda ma tollel sügispäeval vaatama läksingi . 
502	NA	 Ta istus köögilaua ääres ja hädaldas . 
502	NA	 Ta ei meeldinud mulle mitte üks põrm . 
502	NA	 Kõik see , metsatee , hämar köök , hädaldav vanainimene köögilaua ääres , jättis kuidagi rusuva , pimeda mulje . 
502	NA	 Seda küll ei taha , tundsin . 
502	NA	 Pealegi selgus ta hädaldamisest ( tema mees oli suve lõpus surnud ) , et tal on juba ühtede inimestega kokku lepitud . 
502	NA	 Valetasin , et mulle tuleb auto järele , et ainult rutem sealt minema pääseda . 
502	NA	 Tegelikult oli bussini aega oma viis tundi , see pidi tulema alles õhtuhämaruses . 
502	NA	 Küllap sain mõne juhusliku auto peale . 
502	NA	 See oli sama maja , mille kohta ma olin öelnud , et seal elaks küll , aga ma ei mõelnud sellele enam , isegi vist unustasin täiesti . 
502	NA	 Siis tulid jõulud , kärekülm talv , mis koolivaheajal toalilled ära võttis , kuigi jätsime elektriradika üles tuppa sisse . 
502	NA	" Tulid A. kirjad ja talle kirjutamine , kevad , "" Ithaka "" kokkupanemine , mingid uued unistused , aga ma ei mäleta , millised . "
503	NA	 Millalgi mais-juunis oli postkastis äkki üks õhuke vanainimese käekirjaga ümbrik , selle sees vihikuleht , millel seisis , et Helmi ootab nüüd meid . 
503	NA	 Helmi oli see hädaldav vanainimene , kes mulle sügisel nii sünge mulje oli jätnud . 
503	NA	 Aga nüüd oli kevad , rohi haljendas . 
503	NA	 Kui Helmi õue jõudsin , ajas ta parajasti koos naabrinaisega lehma kuhugi , kaevu juurde või kaevu juurest ära . 
503	NA	 Pakkusin ennast appi lehma ajama . 
503	NA	 Helmi andis mulle kaasa ühe krimpsus , kärbatanud ja keldrilõhnalise taliõuna , ühesõnaga , kaubad olid koos . 
503	NA	 Isa kiitis ka takka , kõik pidasid loomulikuks , et võtame endale vanainimese . 
503	NA	 Kaua ta ikka elab ! 
503	NA	 Aga elab tänini , nüüd juba teist aastat Tohvri vanadekodus , ja majal on uued omanikud . 
503	NA	 Helmi osutus truudusetuks naiseks , ta oli valmis mind vahetama mingi Ameerikasse läinud Jaanuse vastu , puhtalt selle pärast , et Jaanus oli talle Ameerikast panni ja riideid saatnud . 
503	NA	 Pealegi pärines Jaanus sellest muistsest õnneajast , kui Eduard veel elas . 
503	NA	 Jaanus oli aidanud neil Koulu metsas heina teha . 
503	NA	 Ja Eduard oli lubanud Jaanuse enda juurde võtta , ainult et siis oli tulnud see Ameerikasse emigreerumine , Moskvast oli äkki luba antud . 
503	NA	 Kui nii võtta , siis sai teoks Eduardi sõna , ja Eduardi talu see oli , Helmi oli toodud teisest külast ja lapsi neil polnud . 
503	NA	 Küla neljas majas , kus siis , 1987. aastal veel elati , polnud kellelgi lapsi – imelik lugu ! 
503	NA	 Nüüd on kaks maja veel tühjaks jäänud , suvitajatele . 
503	NA	 Ja ega Jaanus , kellest on vahepeal saanud John , sinna ka vist lapsi too , sest tema uus ameerika naine ( kaasa võetud eesti naine ei elanud kodumaa kaotust üle ja suri vähki ) on juba vana ja Johni poegadest on vahepeal saanud ameeriklased . 
504	NA	 Surev küla , ja sellesse ma kiindusin . 
504	NA	 Kuigi ikka ja jälle oleks tahtnud sealt ära . 
504	NA	 Kui tumedalt mets mõnel kevadpäeval kohisema lõi ! 
504	NA	 Kui pikad olid talved , jaanuar , veebruar ja märts . 
504	NA	 Köögi suures ahjus põles viimane söetuli , sinakas leek punasel hõõgumisel . 
504	NA	 Õhtu oli käes , väljas oli juba pime , aga Helmi polnud tuld põlema pannud . 
504	NA	 Ta ei harjunudki elektrit kasutama , see oli neil alles 60ndate aastate lõpust . 
504	NA	 Ta istub ahjusuu ees pingi peal , ettepoole kookus , tume raske kogu , mida eestpoolt valgustab punane hõõgus . 
504	NA	 Köögis on kuulda süte vaikset priginat , tuule vuhinat korstnas , mere ja metsa kohinat akna taga pimedas . 
504	NA	 Ma ei pane tuld põlema . 
504	NA	 Vana naine on vist ahju ette tukkuma jäänud , ta pea vajub allapoole , siis kukub kumer kamm tema hõredatest juustest põrandale , selle peale ta ärkab , paneb kammi juustesse tagasi , võtab põrandalt ahjuroobi , roobitseb ägedalt süsi , kööki tuleb natuke kibedat vingu . 
504	NA	 Lükkab ahjuuksed kolinal kinni . 
504	NA	 Ajab ennast ägades püsti . 
504	NA	 Varsti saab kartulid ahju panna . 
504	NA	 Koorega kartulid ahjupõrandale . 
504	NA	 Kui ta need välja võtab , levib üle kogu maja kõrbenud kartulikoore lõhn , natuke mullane , aga siiski isuäratav , pruuniks küpsenud kartuliihu kiht otse koore all . 
504	NA	 Meie igaõhtune söök , talv läbi , kevadeni , kui õhtud lähevad juba pikaks ja süte punane kuma ahjusuus võistleb taeva sinise kumaga aknas , kuni viimane ühel päeval võitjaks jääb . 
504	NA	 Ma ei tea , kas see sütekuma , see männipuusuitsu ja söestunud kartulikoore lõhn , see pime köök ja see ahjusuu ees kössitav tume kogu , kas nad üldse kunagi minust lahti lasevad või jäävadki nad minuga alati kaasas käima , suur hämar ala mu teadvuses , ükskõik kui valgetesse ja kaugetesse kohtadesse ma ka ei läheks . 
504	NA	 On see võimalik , et tegelikult ma jäängi sinna , et mu äratulek oli ainult äpardunud katse , et majad võivad meid alla neelata nagu Hunt Punamütsikese ? 
504	NA	 Et see hall lohmakas maja neelaski mu alla , koos Vanaemaga , sest Helmi oli muidugi Vanaema ( lõpuks elasin ma ikka koos vanaemaga , nagu lapsest peast olin õppinud elama ) , ja vendade Grimmide head Jahimeest pole tegelikult muidugi olemas . 
505	 04. 12. 01 	 04. 12. 01 
506	NA	 Aga kas Kotivana on olemas ? 
506	NA	 Kotivanaga meid hirmutati : ta pistab halvad lapsed kotti ja viib kaasa . 
506	NA	 On ta mõni tegelane saksa folkloorist ? 
506	NA	 Mina olen teda igatahes Vikerkaare tänaval näinud . 
506	NA	 Või peaaegu näinud , sest samas ma teadsin , et see oli ainult Vene Vanamees alt metsa äärest majast , kes käis prügimäel pudeleid korjamas ja viis neid poodi . 
506	NA	 Ta rühkis mööda Vikerkaare tänavat üles , suur hall kott seljas , suur hall koer kõrval . 
506	NA	 Kotivanal pidi kindlasti olema suur koer . 
506	NA	 Koeri ma kartsin . 
506	NA	 Unes või õhtul teki all läks see koer veel suuremaks . 
506	NA	 Nad võisid tuppa sisse ka tulla , kui kõik teised magasid . 
506	NA	 Nii et Inimsööja ja Hunt käisid mul koos ja paaris , aga rohkem ma ikka kartsin Koera kui Kotivana . 
506	NA	 Kotivanaga vast oleks andnud rääkida , teda härdalt paluda jne. 
506	NA	 Aga koeraga ei räägi midagi . 
506	NA	 Ta ajab lihtsalt lõuad laiali ja ongi . 
506	NA	 Mind huvitab praegu , kas eesti folklooris on ka Inimsööjal selline silmapaistev , obsessiivne koht olnud , nagu tal on siin Prantsusmaal ? 
506	NA	 Ma kahtlen selles . 
506	NA	 Ei maius ega armastus ole seal kunagi selline kirg olnud kui siin . 
506	NA	 Või mine tea . 
506	NA	 Kuidas on lood libahundiga ? 
507	NA	 Selles linnas elamine tähendab kõigepealt teatud mürafooniga harjumist . 
507	NA	 Ja sellega harjub ka . 
507	NA	 Aga kui selle müra eest enam kuhugi minna ei ole , siis ta hakkab ahistama . 
507	NA	 Alt ameeriklane on jälle oma trafo sisse lülitanud . 
507	NA	 See tähendab ühtlast madalat mürinat , põranda vibreerimist jalgade all , voodi vibreerimist . 
507	NA	 Selle eest pole kuhugi minna . 
507	NA	 Ja tema enda korteris peab see ju palju hullem olema . 
507	NA	 Inimesed võivad olla haruldaselt tuimad . 
507	NA	 Üksteise müras elamine kuulub tegelikult selle linna loogika juurde . 
507	NA	 Korterid on ehitatud nii , et nad ei peagi müra pidama . 
507	NA	 See on teatud vastastikuse kontrolli ja kooselutunde saavutamise süsteem . 
507	NA	 Täna hommikul on lisaks trafole veel mingi suruõhusüsteem , millega kuskil alumises korteris midagi lõhutakse või seinu puhastatakse . 
507	NA	 Selle mürin täidab kogu hoovi . 
507	NA	 Kui see vait jääb , on kohe vaiksem . 
507	NA	 Kui ameeriklane oma trafo välja lülitab , siis on kohe haruldaselt vaikne , suur kergendus , see madalsagedusvibratsioon mõjub ikka deprimeerivalt . 
507	NA	 Aga talle ei mõju . 
507	NA	 Mulle tundub , et inimestel on aina raskem sellise massina koos elada , nagu nad on hakanud elama , neis suurtes linnades . 
507	NA	 Teiste , nende müra , nende ihade ja isude igast küljest peale suruv lähedus tekitab vastureaktsiooni : soovi ennast võimalikult teistest isoleerida . 
507	NA	 Tänapäeva ideaal : elada seal , kus teiste kontsentratsioon on kõige suurem , aga nii , nagu teisi poleks olemas . 
507	NA	 Kõrghoone viimasel korrusel , ideaalse heli- ja soojusisolatsiooniga korteris , ülitäiuslike turvasüsteemide kaitse all . 
507	NA	 Üks kooliõpetaja rääkis eile televiisoris , et laste mängud lähevad aina vägivaldsemaks , et vahetunnil koridoris neil polegi nagu teisi suhtlemisvahendeid kui rünnak , üksteise poole osatakse pöörduda ainult sõimusõnadega jne. 
507	NA	 See on siin nüüd moeteema : vägivald . 
507	NA	 Keegi ei tea , mis sellega peale hakata . 
507	NA	 Politsei on võimetu kümne-kaheteistaastaste poisikeste ees , kes neid kividega loobivad . 
507	NA	 Eeslinnades ründavad poistekambad nii kiirabitöötajaid kui ka postiljone . 
507	NA	 Näiteks üritavad neid tabada rõdult allavisatud külmkapiga . 
507	NA	 Nende territooriumile ei tohi asja olla ühelgi võimuesindajal . 
507	NA	 Lapsevanemad ei julge oma lastele midagi keelata . 
507	NA	 Kuna olemas on ainult individuaalne õnn ( suurim õnnerealiseerimisüksus on perekond , tegelikult armastajapaar ) , siis ei saa nad oma lapsele ju keelata midagi , mida too tahab , panna kätt ette ühelegi tema soovile ja ihale . 
507	NA	 Sest mis on meie ühiskonna ( kui sellest saab veel rääkida , igatahes selle ühiskonna aatomite ) ideaal ? 
507	NA	 Oma soovide ja ihade võimalikult täielik rahuldamine . 
507	NA	 Nojah , teisi kahjustamata , lisatakse vagalt . 
507	NA	 Aga enamasti jäetakse lisamata . 
507	NA	 Võib-olla paneks ameeriklane oma trafo kinni , kui ma läheksin talle ütlema . 
507	NA	 Aga ma ei oska sõimata . 
507	NA	 Selleks , et mõjuks , et sinuga arvestataks , pead sa kõigepealt suutma tekitada hirmu . 
507	NA	 Või mis reaalse sanktsiooniga mul oleks teda ähvardada ? 
507	NA	 Lähen kaeban majahoidjale , majaomanikule ? 
507	NA	 Ta teab , et välismaalaste kaebusi ei võeta tõsiselt . 
507	NA	 Ühesõnaga , ma ei viitsi seda võitlust ette võtta . 
507	NA	 Minimaalne sekkumine ja minimaalne sekkuda laskmine on seaduseks . 
507	NA	 Ma olen ära õppinud , või peaaegu ära õppinud selle , kuidas tänaval , bussis ja metroos ennast kesta sisse tõmmata . 
507	NA	 Igal juhul vältida pilgukontakti . 
507	NA	 Seda tuntakse peaaegu agressioonina . 
507	NA	 Ja tõsi , sulgumine on ökonoomne . 
507	NA	 Sa ei jaksakski taluda seda tarbetute hetkesuhete koormust , mis sulle rahvahulgas osaks langeks , kui sa ennast selle eest ei sulgeks . 
507	NA	 Inimaatomid peavad hoidma enda ümber tõrjevälja , et vältida kokkupõrget , ühtesulamist , enesekaotust . 
508	NA	 Kuritegevus olevat viimase paari aastaga muutunud järsult vägivaldsemaks . 
508	NA	 Atomaarne inimene on kaitsetu . 
508	NA	 Kui metroos kellelegi kallale tungitakse , vaatavad teised mujale . 
508	NA	 Keegi ei astu vahele . 
508	NA	 Võib-olla keegi veel astub . 
508	NA	 Võib-olla see veel hoiab tagasi . 
508	NA	 Ma ei tea , kui kaua saab selline ühiskond koos püsida . 
508	NA	 Kui kaua veel mõjub vähegi usutavalt jutt vabadusest , demokraatiast ja inimõigustest ? 
508	NA	 Kui ühiskond otsustab end ühel hetkel vägivalla vastu kaitsma hakata , on võib-olla juba hilja , sest tuleb välja , et ühiskonda enam pole . 
508	NA	 Aatomid ainult tõukuvad , vägivald on muutunud endeemiliseks , tunginud kõigisse keharakkudesse . 
509	NA	 Ma ei tea . 
509	NA	 Mäletan küll hästi seda , milliste jõupingutustega algkoolis laste vägivalda vaos hoiti . 
509	NA	 Ainult suurte ähvarduste ja reaalsete karistuste hinnaga , millele andis krediiti kõike kontrolliv ühiskond . 
509	NA	 Iseenesest oli osa lapsi väga vägivaldsed ja võim oli iga hetk nende kätte libisemas . 
509	NA	 Täiskasvanud hoidsid neid ainult hädavaevu tagasi . 
509	NA	 Osa õpetajaid langes ka nende vägivalla ohvriks . 
509	NA	 Neile armu ei antud . 
509	NA	 Nad hävitati , mitte küll füüsiliselt , aga psüühiliselt . 
509	NA	 Neist jäid inimvared . 
510	NA	 Prantsuse politseinik rääkis , et üha sagedamini kutsuvad vanemad oma lastele politsei . 
510	NA	 Sest laps peksab neid . 
510	NA	 Või on noaga haavanud . 
510	NA	 Ja nad on võimetud . 
510	NA	 Politseinikud omakorda demonstreerivad tänaval , nõudes suuremat turvalisust ja austust . 
510	NA	 Kas see kõik tähendab , et sõda on vältimatu ? 
510	NA	 Talumatuks muutuv vägivald tuleb projitseerida kuhugi väljapoole . 
510	NA	 Tehniline tsivilisatsioon , millel me elame , on tegelikult rajatud ülimale korrale ja distsipliinile . 
510	NA	 Sellepärast ka see vabaduseobsessioon , pidev jutt vabadusest . 
510	NA	 Vabaduselitaania . 
510	NA	 Tööl käimine ja raha teenimine , säärase monstrumi , nagu see linn , imetlusväärselt korrapärane funktsioneerimine , see nõuab inimestelt suurt enesedistsipliini . 
510	NA	 Kui kuskil maailmas on olemas taoline korra kontsentratsioon , peab kuskil järelikult eksisteerima kaos . 
510	NA	 Kaos on projitseeritud Kolmandasse Maailma , Araabiamaadesse , kuhu tahes . 
510	NA	 Kaos ja avalik julmus . 
510	NA	 Et me saaksime seda pealt vaadata , eemalt ja õudusega . 
510	NA	 Aga kas õnnestub korda pikka aega kontsentreerida ühte kohta ? 
510	NA	 Mida suurem korra kontsentratsioon , seda suurem peab olema see entroopiavoog , mida ta produtseerib . 
510	NA	 Järelikult peab see entroopia korra varem või hiljem üle ujutama , laiali uhtuma . 
510	NA	 Impeeriumid on alati lagunenud , vähemkorrastatud ühiskonnad , hunnid , goodid , mongolid , on nad üle ujutanud . 
510	NA	 Maailm on taas ühtlustunud , et taas hakata kuhugi suurt korra sipelgapesa üles ehitama , raag- ja okashaaval . 
511	NA	 Küsimus on ainult selles , kui kaua see veel vastu lööb . 
511	NA	 Kas mõne päeva , mõne kuu või mõne aastakümne . 
511	NA	 Mõne sajandi ? 
511	NA	 Seda vaevalt . 
511	NA	 Tegelikult ootavad kõik hinge kinni pidades , millal see peale hakkab . 
511	NA	 Paljud tahaksid seda edasi lükata . 
511	NA	 Mis saab Iisraelis , Lähis-Idas ? 
511	NA	 Valitsused püüavad seda asja seal kuidagi ohjes hoida , kaose üle pea kasvamist edasi lükata . 
511	NA	 Sest rahumeelset lahendust seal pole , rahumeelset lahendust maailmale ei ole , seda aimavad kõik . 
511	NA	 Aga kõik tahaksid jõuda sellelt elult võtta veel nii palju kui võtta annab . 
511	NA	 Tarbida , kahmata isikliku õnne järele , mis meid alati petab . 
511	NA	 Aga need , kellel millegi järele kahmata pole , need , kes on teisel pool seda klaasi , mille taga me häbitult kõigi nähes sööme ja raiskame , nemad tahaksid selle klaasi puruks lüüa , saada ka siiapoole . 
511	NA	 Aga siinpool kehtib ainult sel juhul , kui klaas on vahel . 
511	NA	 Ainult klaas , mis vahel on , lubab Diori ja Courrége'i vitriinidesse riiete alla kirjutada viiekohalisi numbreid . 
511	NA	 Kui need vitriinid seal Marbeufi ja Franēois I ja Faubourg-de-Saint-Honoré tänaval puruks lüüakse ja need riided tänavale porisse kistakse , kaotavad viiekohalised numbrid mõtte . 
511	NA	 Raha on võimas senikaua , kui iha vitriin püsib puutumatu . 
511	NA	 Raha ei ole turuvabaduse produkt , nagu valetatakse , vaid võimu ja vägivalla produkt . 
511	NA	 Dollar on sama fiktiivne , kui oli Nõukogude rubla , ainult tema fiktsioon seni veel püsib , sest võim püsib ; vitriin on üldiselt terve , need paar lennukiauku ei tähenda veel midagi . 
512	NA	 Aga all pandi trafo seisma . 
512	NA	 Milline kergendus ! 
512	NA	 Ja ilm on väljas valgemaks läinud , isegi päike võib välja tulla . 
512	NA	 Ja majahoidja suskas ukse alt sisse kirja . 
512	NA	 Õnneks see kõik veel siiski funktsioneerib . 
512	NA	 Ma tahaksin elada ühiskonnast võimalikult kaugel , aga ma tahaksin , et ühiskond oleks alles , et ma näeksin teda seal teisel kaldal , et ta saadaks mulle elektrit , toitu , kirju . 
512	NA	 Raha . 
513	 05. 12. 01 	 05. 12. 01 
514	NA	 Eilne kohtumine E-ga oli võib-olla otsustava tähtsusega , see , mida oligi vaja . 
514	NA	 Ta oli koos Margega . 
514	NA	 Läksime jala mööda Champs-Elisées'd linna poole , vihm oli üle , tänav kuiv , õhtu haruldaselt soe , nagu nad nüüd olnud on . 
514	NA	 Tuled särasid . 
514	NA	 Need lambivanikud puude otsas on ikka täitsa ilusad . 
514	NA	 Pidulikud . 
514	NA	 Vaateratas säras ka ja E. käis peale , et lähme sõitma , et võiks teha midagi , mida pole enne teinud ega mõelnudki teha . 
514	NA	 Mina küll alguses kahtlesin , aga siis leidsin , et miks mitte . 
514	NA	 Vaade oligi ilus . 
514	NA	 Kuna oli tipptund , siis olid avenüüd tulede jõed , valgete ja punaste . 
514	NA	 Korrapära , geomeetria . 
514	NA	 Viiekümne frangi eest sai kolm ringi . 
514	NA	 Pärast õhtul mõtlesin , et see oli tal omamoodi coup de théātre , lavastaja nagu see E. on : viia mind üles kõrgele ja näidata selle maailma hiilgust . 
514	NA	 Ahvatleja . 
514	NA	 Siis kõndisime edasi Rivoli poole , mõttega kuhugi Beaubourg'i kanti sööma minna . 
514	NA	 Tuileries' aia üks otsavärav oli lahti . 
514	NA	 E. tahtis läbi aia minna . 
514	NA	 Ma vaatasin silti ja konstateerisin , et aed on juba kümme minti suletud ( fermeture hiver 19.30 ) , aga tema arvas , et saame ikka läbi . 
514	NA	 Poole maa peal tuligi valvur jalgrattal vastu ( pimedusest tuli tema lamp ) ja ajas meid tagasi . 
515	NA	 Mul polnud restorani osas mingit ideed ja sellepärast oli natuke piinlik , aga esimene restoran , mis mulle silma jäi ja peatuma ja sisse vaatama sundis , osutus heaks valikuks . 
515	NA	 See oli maroko restoran , kollaste seintega ja puhta näoga , seal ei suitsetatud . 
515	NA	 Rahvast oli palju . 
515	NA	 Ja portsud kaussides paistsid ilusad suured . 
515	NA	 Kusskuss ( cous-cous ) oli tõesti rikkalik . 
515	NA	 Ja üsna eestilik oli see lambalihaga keedetud juurvili , porgandid ja naerid leeme sees , lõppude lõpuks ( välja arvatud muidugi juurde toodud punane piprapasta ) . 
515	NA	 Eks see põlluharijate-karjakasvatajate köök olegi oma olemuselt üsna universaalne : mingi teravili , mingi köögivili , mingi kodulooma ihu . 
515	NA	 Oleneb vaid kultuuri peenenemise tasemest ( kultiveerimistraditsiooni vanusest lõppude lõpuks ) , kui hästi seda kõike teha osatakse . 
515	NA	 Alates Hiinast ja Indiast . 
515	NA	 Sain aru , et olen ikka tõesti natuke paasturežiimil , sest nii tõsist kõhutäit pole küll ammu söönud . 
516	NA	 Nemad ööbivad oma Sceaux's , läksid Les Halles'is RER B , mina A peale . 
516	NA	 Auberis tulin maha , aga hüppasin peale tagasi , sest taipasin , et parem on sõita Triumfikaare juurde ja minna sealt jala kui hakata Opérast selle metroobussiga loksuma ( mu 3. liin on õhtuti remondis ) . 
516	NA	 Ei märganudki , kuidas koju sain , pea oli nii mõtteid ja unistusi täis . 
516	NA	 Pärast ei tulnud tükk aega und . 
516	NA	 Lugesin Fahault' juttu Petit Poucet'st ( Pöialpoiss või ? ) , mis tundus väga tähelepanuväärne . 
516	NA	 Inimsööja kui sootu olend , kes keeldub tunnistamast enda inimlikku poolikust , inimese komplementaarsust , ja kelle ainuke teisega ühinemise viis on selle teise täielik omastamine , allakugistamine . 
516	NA	 Maja kui isiku terviklikkuse tagaja . 
517	NA	 Kuidagi jäin ikka magama , unenäod olid kole elavad , aga sugugi kõike ei mäleta . 
517	NA	 Üks oli see , et rahvas kogunes kirikuvundamendi sisse ( see oli selline laevakujuline kontuur maa peal , otsast terav ) , Eestis , mängiti orelit , õhkkond oli pidulik . 
517	NA	 Orel oli selle poolest täiuslik , et tema üks register kujutas jõuluvorstide särinat . 
517	NA	 Olidki jõulud . 
517	NA	 Unenäost jäi pigem helge tunne . 
518	NA	 Teine oli see , et õpetasin E. lastele , kuidas Pariisis metrooga sõita . 
518	NA	 Olime RERis , käskisin neil piletid alles hoida , muidu ei saa enam välja . 
518	NA	 Aga siis oli juba Miromesnili peatus . 
518	NA	 Issand Jeesus , hüüatasin , nüüd me oleme küll mööda sõitnud . 
518	NA	 Sest Miromesnil paigutus minu mõttes kuhugi Loode-Pariisi ( ma ei ole iialgi Miromesnili peatuses maha läinud , see on üks nendest , mis eksisteerib , nimi , aga sa ei tea , mis seal on , kuhu see käik viib üleval maa peal ) , aga meie pidime ikka natuke kesklinna pool maha minema . 
519	NA	 Kuidas lõpetada seda jutustust majadest ja korteritest ? 
519	NA	 Peab kuidagi resümeerima , pole viitsimist väga pikale minna . 
520	NA	" Kaleste Mäepeal majas kirjutasin füüsiliselt kolm raamatut : "" Sel maal "" , "" Hind "" , "" Mõõt "" . "
520	NA	 Raamatu kirjutamise koht jääb raamatusse sisse , vähemalt minu meetodi puhul , kus kirjutamise aeg kogu aeg kirjutamises kaasas on ( sest teisiti ma ei oska ) . 
520	NA	 Kindlasti ta vormib kirjutatut . 
520	NA	 Maja on üks identifikatsioon . 
520	NA	 Koht , kus oled sees ja kust vaatad välja : aken . 
520	NA	 Esimene aken oli põhja poole , kuuskede poole . 
520	NA	 See oli üldse põhjapoolne tuba . 
520	NA	 Seda akent enam pole , sai ümberehitamise käigus kinni tehtud , kui idaseina sai suur aken sisse saetud . 
520	NA	 Aga siis mina enam ei elanud seal toas , see oli ema-isa tuba . 
520	NA	 Huvitaval kombel on ka Reigi pastoraadi kõige ülemise toa aken , mu kirjutuslauaaken , kinni müüritud . 
520	NA	 Nagu oleksin ma need vaated ära vaadanud ja sealt poleks enam kellelgi midagi näha . 
520	NA	 Ja Herne tänava akna ette on ehitatud kõrge plank . 
520	NA	 Ega seal korteris pole vist pärast mind üldse kedagi elanud . 
521	NA	 Siis võttis isa ette rehetoa väljaehitamise . 
521	NA	 Suured aknad selle rehetoa jaoks olin ma juba ammu valmis disaininud ja metsamajandi puidutöökojas lasknud valmis teha . 
521	NA	 Need on veel sellised vene aja aknad , vana moodi . 
521	NA	 Aga ilusa proportsiooniga , ma leian . 
521	NA	 Need raamid seisid mitu aastat rehe all , minust ei olnud ehituse ettevõtjat . 
521	NA	 Kui isa asja algatas , olin mina linnas . 
521	NA	 Kui ma nägin , et ehitus käib , hakkas see mind huvitama . 
521	NA	" Mul olid siis "" Piiririigi "" rahad , nende eest sai ehitada . "
521	NA	 Sellest suurest toast tuli minu tuba . 
521	NA	 Kuna aknad on otse lõunasse ja seal pole metsa ees , sest maja on künkal , siis paistis talvepäike sinna otse sisse nagu prožektor . 
521	NA	 Kui ta paistis . 
521	NA	 Suvel jäi ta jälle peaaegu täiesti räästa varju , nii et tuba oli hea jahe . 
521	NA	 Selles mõttes on need vanad laia räästaga rehielamud head . 
521	NA	" Kõige õnnelikum suvi oli "" Hinna "" kirjutamise suvi . "
521	NA	 Õhtuti olid taevad nii peened ja kõrged . 
521	NA	 Hommikul ärkasin aina varem , suve lõpu poole juba hämarikus . 
521	NA	 Peaaegu maani ulatuvate akende all oli lillepeenar , mis sel aastal eriti rikkalikult õitses . 
521	NA	 Mulle meeldis õhtuti seda kasta , haista lõhna , mida taimed vee eest tänulikult vallandasid . 
521	NA	 Hommikul vaatasin voodist nende värvide ilmumist videvikust : punased ja kollased lõvilõuad , tumelillad lilltubakad , helelillad petuuniad . 
522	NA	 Ühe elukoha sisse mahub mitu elukohta ja seda mitmes mõttes . 
522	NA	 Esiteks need kolm ehitusjärku seal Kaleste pikas talumajas . 
522	NA	 Kõigepealt see tagakamber ( tegin kohe kahest ühe ) , siis see rehetuba ja lõpuks see rehealusesse tehtud saun , selle peal pööningutuba katuseakendega . 
522	NA	 See oli kõige valgem , isegi talvepäevadel , kui kõik alumised toad olid hämarad , oli seal valge . 
522	NA	 Seda ehitasin koos töömeestega ise . 
522	NA	 Selle ehitamine oli ka ilus suvi , samuti kui raamatu kirjutamine , sama huvitav tunne oli . 
522	NA	 Ja pärast sama tühi tunne . 
523	NA	 Teiseks need eksiilikohad . 
523	NA	" Üritasin sellest majast ja sellelt "" mäepealselt "" korduvalt põgeneda . "
523	NA	 1989. aastal sain Vikerkaare kirjandustoimetaja koha . 
523	NA	 Ja ühe vana kaugelt sugulase , tädi Marta ( ta oli tegelikult tädimehe õde ) , vanatüdrukust arsti korteri . 
523	NA	 Ta ise oli tädi juurde kolitud , ei saanud enam omadega hakkama . 
523	NA	 Korter oli taksopargi juures , vist on see Koskla tänav . 
523	NA	 Seal ei kannatanud ma üldse välja . 
523	NA	 Esiteks müra , sest suured veoautod peatusid valgusfoori taga otse akna all , seina taga . 
523	NA	 Teiseks vastik keskküttekuivus , mis läks seda hullemaks , mida rohkem akent lahti hoida . 
523	NA	 Kolmandaks tühjus ja üksindus mu ümber . 
523	NA	 Linnaelu polnud põrmugi seltskondlik . 
523	NA	 Neljandaks need vanainimese asjad , võõrad asjad . 
523	NA	 See oli päris kole . 
523	NA	 Pärast sokutasin sinna S-i , kellel oma noore naise ja lapsega kuhugi minna polnud . 
523	NA	 Nemad olid seal täitsa rahul . 
523	NA	 Kui kevad kätte jõudis , olin maal tagasi . 
524	NA	 1992 . aasta suvel , kui tuli uus raha , otsustasin linna minna raha teenima . 
524	NA	 Ära tüüdanud oli mind see vaesus ja kasinus seal , see omakuivatatud lambaliha ( sõin neil kehvadel aastatel kahtlemata kuninglikult , võrreldes linnainimestega ) . 
524	NA	 Otsus tuli kevadel . 
524	NA	 Lõin kasvumajale uut kilet . 
524	NA	 Kile läikis ja laperdas , kõik kohad olid valgust täis , tundsin kohutavat ahistust . 
524	NA	 Viskasin haamri maha ja ajasin ennast püsti . 
524	NA	 Ei , mulle aitab . 
524	NA	 Annan maja Helmile tagasi ja kaon siit . 
524	NA	 Ükskõik kuhu . 
524	NA	 Laia maailma . 
525	NA	 Selle plaani laitsid ema ja isa muidugi hiljem maha . 
525	NA	 Nad tulevad parem ise sinna . 
525	NA	 Tegelikult said nemad teoks teha oma salajase maaelu-unistuse , mis oli palju praktilisem ja realiseeritavam kui minu oma . 
525	NA	 Õe ja õemehega , kellega nad Pääsküla majas koos elasid , olid suhted pingelised . 
525	NA	 Kalestes said nad kuus aastat suhtelist vabadust , veel ühe elu vanaduses . 
525	NA	 Ainult Helmi kiskus emaga kiusu ( ja võib-olla ema Helmiga ka ) , see oli tallegi duubel kaks : jälle nagu ämmaga koos elamine . 
525	NA	 Siiski oli temal sealt sama kahju ära tulla kui pärast minul . 
526	NA	 Alguses kolisin Pääskülla , aga seal ei istunud kuigi hästi . 
526	NA	 Ruumi oli palju , aga ma tundsin ennast kuidagi kohatult seal õepere elu ja laste jooksmise kõrval . 
526	NA	 Kes ma selline olen ? 
526	NA	 Pole mul perekonda ega lapsi . 
526	NA	 Siis kohtusin E-ga , sellesama E-ga , kellega eile , ja tema pakkus mulle korterit , mida tema naabrinaine Lasnamäelt üüris . 
526	NA	 See korter meeldis mulle kohe , seal oli suur aken vastu Pärnu maanteed trammipeatuse , Tallinn-Väikese peatuse kohal . 
526	NA	 Seal oli ümmargune laud , kumerate külgedega puhvet , kolme uksega riidekapp , Madame N-i asjad . 
526	NA	 Madame N. ( ma ei mäleta ta nime ) osutus pärinevat Ukrainast , poola aadlisoost . 
526	NA	 Väga kena proua , üür oli häbemata madal . 
526	NA	 Ainus miinus , jälle olid seal vanainimese asjad . 
526	NA	 Teisest küljest , polnud oma mööblit vaja vedada . 
526	NA	 Mööbli vedamine on üks ülim tüütus . 
526	NA	 Üldse asjade vedamine . 
526	NA	 Tuleb õppida kolima minimaalsega . 
526	NA	 Viivi kaudu sain kirjastusedirektori koha , kus midagi eriti teha polnud , aga ma olin ikkagi ASi tegevdirektor , mul oli nimekaart , maitsetu lips ja dändilik lipsunõel . 
526	NA	 Ma helistasin telefoniga ja kirjutasin alla . 
526	NA	 Organiseerisin A. , kellesse olin armunud ühel homosaunaõhtul , Tartust välisministeeriumisse tööle ja enda juurde elama . 
526	NA	 Magasime ühes voodis , aga meie vahel ei toimunud midagi , ega polnud enam huvigi . 
526	NA	 Kirjastuse avantüür ammendas ennast ka ruttu . 
526	NA	" Sain valmis tehtud "" Lady Chatterley "" armukese . "
526	NA	 Aga raamatupakke tassis juba Piret . 
526	NA	 Mina olin otsaga Pariisis . 
526	NA	 1993. aasta 15. aprillist algas mu tõlkijastipendium , Prantsuse valitsuse antud . 
526	NA	 15. aprill oli kõige esimene kuupäev , millest alates sai selle välja võtta , ja muidugi ma ei viivitanud . 
526	NA	 Pariisi sõitsin Helsingi ja Londoni kaudu . 
526	NA	 Helsingis oli Viivi , Londonis , õieti Liverpoolis S. Plaanitsesin Pariisis kas armumist või enesetappu , meeleheide oli üsna suur . 
527	NA	 See Cité Universitaire'i Kuuba maja ( Fondation Rosa Abreu Grandcher ) tuba oli niisiis veel omakorda Pärnu maantee korteri sees , mis oli Kaleste maja sees . 
527	NA	 Akna taga oli saarepuu , toas laud , tool , voodi , kummut ja veel mingi madal mööblitükk , mille pealt ma sõin . 
527	NA	 Kohvivett sai kannuga keeta üldkoridoris , sest toa kontaktid ei olnud selliste võimsuste jaoks ette nähtud . 
527	NA	 Koristaja , neegrinaine , käis iga tööpäeva hommikupoolikul ja võttis põrandad niiske lapiga üle . 
527	NA	 Ühesõnaga , ideaalne elukoht oma minimaalsuses . 
527	NA	" Ühe Tallinnast kaasa saadud aadressi kaudu kohtusin Jimiga , õieti Jamesiga ; hakkasin talle kirja kirjutama , aga tulin hoopis mõttele kirjutada raamat , faili nimi oli "" Piiririik "" ja nii jäigi . "
527	NA	 Tekstitöötlusmasina ostsin esimese kuu stipendiumist . 
527	NA	 Eestis jäi see etapp vahele , siin tulid kohe arvutid . 
527	NA	 See Panasonicu masin on päris suure ekraaniga ( 15 rida ) ja võimaldab disketile salvestamist ( DOS-süsteemis ) . 
527	NA	 Üks fail saab olla küll ainult 45 kilobaiti , nii et raamat tuleb mitmeks jagada . 
527	NA	" "" Hinna "" ja "" Mõõdu "" kirjutasin ka sellega . "
527	NA	 Harjusin ära ka prantsuse süsteemis klaviatuuriga ja masina plaginaga väljatrüki juures . 
527	NA	 Kui välja trükkida , siis ta töötab nagu kirjutusmasin , võib ka otse paberile kirjutada , ridahaaval . 
527	NA	 Romaani , isegi lühikese väljaprintimine võtab muidugi tunde , ise peab lehte vahetama ja plagin on päris kõva . 
527	NA	 Välja lasta tuleb muidugi mitu korda , sest alles paberi pealt saab aru . 
527	NA	 Aga sellest kõigest pole midagi . 
527	NA	 Võrreldes Unise kohverkirjutusmasinaga on see ikkagi teine maailm , teine meetod . 
527	NA	" Võimalik , et "" Piiririik "" oli esimene arvutiga kirjutatud eesti romaan , kui ta on romaan . "
527	NA	 Aga tõenäoliselt mitte ( mitte esimene arvutil , ma mõtlen ) . 
527	NA	 Võimalus on olemas ainult sellepärast , et neil aastatel ilmus väga vähe eesti romaane , nõukogude kirjastussüsteemi polnud enam ja Kultuurkapitali polnud veel . 
528	NA	 Juuli alguses olin tagasi Eestis . 
528	NA	 Sügisel läksin tööle välisministeeriumisse , seal pidasin vastu suveni . 
528	NA	 Järgmine suvi Kalestes oli äärmiselt rusuv . 
528	NA	" Uus tuba oli just valmis saanud , "" Piiririigi "" lepingud tulid igalt poolt , isegi see unistuste leping Pariisist Gallimard'ilt . "
528	NA	 Ta ilmuski selles sarjas , millest olin Sainte-Croix-de-la-Bretonnerie tänava gay-raamatupoes neid Gallimard'i romaane lapates mõelnud : kui oma raamat ilmuks selles sarjas , selles ranges kujunduses ( ainult punane kiri ja raam kollasel kaanepaberil ) , siis võiks küll surra . 
528	NA	" Kirjutada ei suutnud ega osanud tol post- "" Piiririigi "" suvel muidugi midagi . "
528	NA	 Olin arvanud , et nüüd on kirjutamine selge , lase aga edasi . 
528	NA	 Aga pole nii . 
528	NA	 Ei saagi kunagi selgeks . 
528	NA	 Ei saagi saada . 
528	NA	 Suvi oli väga kuum , teha polnud midagi . 
528	NA	 Ujumas käia , lamada oma uues suures toas , vaadata pildiajakirju . 
528	NA	 Meeleheide oli nüristav . 
529	NA	 Sügisel läksin tagasi Pärnu maanteele , hakkasin Ülemiste järve ääres jooksmas käima . 
529	NA	 Raha oli , istusime Tiinaga kohvikus , eriti huvitav ei olnud . 
529	NA	 Aga ma olin üsna kuulus . 
529	NA	 Edulugu , seda oli ju nii vaja . 
529	NA	 Novembris tuli raamat Soomes välja , pandi isegi Soome TV õhtustesse uudistesse . 
529	NA	 Siiski see polnud see . 
529	NA	 Edu on tegelikult kohutav . 
529	NA	 Painav . 
529	NA	 Tühi . 
529	NA	 Harry korjas mind üles ühest Helsingi teatud diskoteegist , kus ma üsna lootusetult konutasin . 
529	NA	 Selle aastalõpu sõitsin Helsingi vahet . 
529	NA	 Tema korter on mul täpselt silmade ees . 
529	NA	 Le Corbusier' mööbel , maalid . 
529	NA	 Tegelikult oli ta töötu , kunagi olnud modell . 
529	NA	 Lastekodus kasvanud , ühesõnaga , praktiliselt talumatu tüüp , lapsik türann . 
529	NA	 Tal oli kaks birma kassi . 
529	NA	 Nendega tuli Tallinnagi ja koos sõitsime Kalestessegi . 
529	NA	 Seal läksime tülli . 
529	NA	 Ma ei soovinud talle taha panna , aga seda ta nimelt ootas , minu üllatuseks . 
529	NA	 Tallinna sõitsime jõululaupäeval , tõelises vihkamises . 
529	NA	 Jäin haigeks . 
529	NA	 Olin ta peale kõvasti raha kulutanud , seda ta oskas . 
529	NA	 Hiljem ta üritas veel retsidiivi , aga enam ma polnud huvitatud . 
529	NA	" Kirjutasin temast "" Hinnas "" . "
529	NA	 Iga raamat on tegelikult ühe suhte raamat . 
529	NA	" Ainult "" Printsess "" on välja mõeldud . "
529	NA	 Ma ei oska midagi välja mõelda . 
530	NA	 Tsiviilkaitsesireenid hakkasid huilgama . 
530	NA	 Kell on kaksteist , kuu esimene kolmapäev , klapib . 
531	NA	 Pärnu maantee korterit , mille aknast paistis see üleminekuajal alustatud ja pooleli jäänud ehitis ja selle liikumatud kraanad ( see vare on ikka veel seal ) , pidasin 1996. aasta kevadeni . 
531	NA	 See oli kahel pool , linnas ja maal elamise aeg . 
531	NA	 Siis kolisin oma asjad jälle kõik maale . 
531	NA	 Pärnu maantee korter jäi kummaliselt steriilseks , ma ei suutnud seal peaaegu üldse kirjutada . 
532	NA	 Palju veel jäänud on ? 
532	NA	 Kolm . 
532	NA	 Korter kõrgstalinlikus stiilis majas Koidu ja Planeedi nurgal , kahe väikese rõduga , tõrvikute ja vanikutega seinal , suure papliga akna taga , vaatega üle aguli Toompeale , kirikutele . 
532	NA	 2000. aasta . 
532	NA	 Esimene suvi täiesti linnas . 
532	NA	 Jõusaal ja staadion . 
532	NA	 Vihmad . 
532	NA	 Baudelaire'i tõlkimine . 
532	NA	 Detsembris müüsin selle Kaleste maja raha eest ostetud korteri suurte kahjudega maha ja sõitsin aasta alguses Pariisi . 
532	NA	 Siin ma nüüd olen , 8 , Place de la Porte de Champerret , bātiment C , 8éme étage , 2éme porte á gauche . 
532	NA	 Veel kaks nädalat . 
533	NA	 Ja mainimata on veel Viivi korter Kadriorus , kus olen tegelikult veetnud kaks talve , aga seal pole ma ka midagi kirjutanud . 
533	NA	 Vaade tiigile on küll ilus . 
533	NA	 Ja videvikus akna taga liikuvad remmelgaoksad . 
533	NA	 Ja suhteliselt suur vaikus , eriti veel kui siit minna . 
534	NA	 Ja siis see uus väike maja seal Kalanas , kus mu raamatud seisavad praegu riiulis . 
534	NA	 Milline on seal praegu valgus , ilm ? 
534	NA	 Kas külmetab ? 
534	NA	 Meri kindlasti kohiseb . 
534	NA	 Õhk on võrdlemisi hämar . 
534	NA	 Ja kas ma sinna lähengi ? 
534	NA	 Ongi see järgmine ? 
534	NA	 Midagi muud nagu oleks tulemas . 
534	NA	 Võiks olla . 
535	 06. 12. 01 	 06. 12. 01 
536	NA	 Kaplinski ehk forsseeritud kvietism . 
536	NA	 Ka nii võiks öelda . 
536	NA	 Vägisirahunemine . 
536	NA	 Selleks korraks on ta jälle oma võlu kaotanud . 
536	NA	 Olen temast tüdinud , ei viitsi enam hommikuti paksu sinist raamatut lehitseda , luuletused ajavad endi kallal norima . 
536	NA	 Ei usu ma hästi seda tema rahu . 
536	NA	 Ja kas rahu püüeldes saabki rahu leida ? 
536	NA	 Lõks : enese ületähtsustamine . 
536	NA	 Halli habemega Jaan Kaplinski oma perekonna keskel , heldinud pilgul saatmas naise askeldusi , laste mängu . 
536	NA	 Ennast vist ikka ei näe . 
536	NA	 Mõtlesin täna hommikul , et sel ajal , kui igal pool ei olnud peegleid , kui neid õieti üldse ei olnud , olid inimesed hoopis vähem olemas enda jaoks ja rohkem teiste jaoks . 
536	NA	 Nägu ei kuulunud eriti endale . 
536	NA	 Kui jälgiti vähem ennast , jälgiti rohkem teisi . 
536	NA	 Teised olid peegel ja oma ise eksisteeris peamiselt teisena teiste jaoks . 
536	NA	 Nüüd on teisiti , ma ei tea , kas parem või halvem , aga teisiti . 
536	NA	 Pigem ma ütleksin parem , sest ma olen harjunud sellega , mis on nüüd . 
536	NA	 Ma ei kannataks välja seda muistset karjaelu , talu- või õukonna- või töökojaelu . 
536	NA	 Või kloostrielu . 
536	NA	 Kloostrielu oli ju samuti ülimalt sotsiaalne . 
536	NA	 Igal ajastul ja kultuuril on mingi valdav eluskeem , mida kõik järgivad , olenemata oma sotsiaalsest seisundist , linnast või maast jne. 
536	NA	 Nüüdne elu on valdavalt üksik elu . 
536	NA	 Üksindus on salajane ideaal , kuigi kõik kardavad üksindust . 
536	NA	 Ometi hoidub igaüks võimalikult omaette . 
536	NA	 Korteris , kodus televiisori ees , arvuti ees , raamatu taga . 
536	NA	 Autos , metroos , bussis . 
536	NA	 Miks on inimesed nõus igal õhtul ja hommikul istuma neis haisvates ummikutes , kui paljud neist , ma usun , saaksid lihtsamini koju ja tööle bussi või rongiga . 
536	NA	 Sest autos saab olla omaette , kuulata oma raadiot või plaati , rääkida telefoniga . 
536	NA	 Keegi ei sega . 
536	NA	 Üksik inimene oma autos suurlinna liiklusummikus , see ongi meie ühiskonnamudel . 
536	NA	 Samas , kõik tahaksid instinktiivselt olla vajalikud ja igatsetud , aga siis , kui endal tuju tuleb . 
536	NA	 Kui tuju pole , toru ei võta . 
536	NA	 Kui telekast tuleb huvitav saade , lõpetad kiiresti kõne . 
536	NA	 Hea on koos väljas käia , kinos ja restoranis , veel parem on lõpuks üksi koju minna . 
536	NA	 Kooselu peamine piin seisneb selles , et teist ei saa sobilikul hetkel sisse ja välja lülitada . 
536	NA	" Ideaal on ju elada "" oma elu "" , mitte teise elu , aga koos elades ei ole see kunagi õieti oma elu . "
536	NA	 Paaris kooselu on vampiirlus , enamasti ühepoolne , harva vastastikune . 
536	NA	 Tõeline kooselu , ainus , millel minu meelest on mõtet , on see , kui elatakse tõepoolest koos , näiteks perekonnana . 
536	NA	 Aga mees , naine ja laps pole mingi perekond , see on karikatuur , vampiirikolmnurk . 
536	NA	 Perekond on palju lapsi , vanaisad-vanaemad , kui need veel elavad , siis veel mingid onud-tädid ( sest alati on neid , kes ei abiellu ja pühenduvad teiste järglastele või mingile muule sotsiaalsele üritusele ) , kälid , nõod , miniad , väimehed , äiad , ämmad . 
536	NA	 Teenijad , majulised , priileivasööjad , külakorda käivad vallavaesed . 
536	NA	 Krahv N. oma perekonnaga ( vooris viis tõlda , seitse plaanvankrit ) külas parun D. mõisas . 
536	NA	 Koos ollakse ööpäev ringi , vaevalt kellelgi on oma tuba , oma luba . 
536	NA	 Vanasti polnud ka kuningalossides kuningatel oma tuba ega oma luba . 
536	NA	 Kõik toad olid läbikäidavad , nagu nüüd öeldakse . 
536	NA	 Vilets korter . 
536	NA	 Kuninga avalik voodist tõusmine ja voodisse heitmine , lever ja coucher , kus õukondlased tingimata juures viibisid . 
536	NA	 Koos magamine , mitte ainult seksimiseks . 
536	NA	 Koos , vähemalt ühes ruumis magamine oli ka lihtsalt sõpruse , liitluse märk . 
536	NA	 Nüüd tundub see promiskuiteet võigas . 
536	NA	 Talupoja suur pere ühesainsas toas , talvel koos loomadega . 
536	NA	 Ja kuninga tohutu õukond ühesainsas pisikeses lossis ( kui suured need ka poleks ) läbikäidavates tubades . 
537	NA	 E . rääkis eile , et eelistab üksi olla , et kellegagi koos elades ei saa kunagi õieti mõelda oma mõtteid ega teha oma asju . 
537	NA	 Ja ometi on tal hulk naisi ja lapsi ja ma olen teda alati pidanud pigem karja- , hõimuinimeseks . 
537	NA	 Ta on korraldanud asja nii , et naised-lapsed on mujal , ta näeb neid siis , kui tahab . 
537	NA	 Siiski , ühe tütre ja viimase poja on ta enda juurde mõisa võtnud . 
537	NA	 Mingit seltsi inimene ikka vajab . 
537	NA	 Mingit sidet inimkonnaga . 
537	NA	 Aga ometi on kummaline see , et lapsed , kes kunagi olid elu peamine loomulik eesmärk – palju lapsi ! – , peamine õnn , on nüüd peaaegu koorem . 
537	NA	 Või siis luksus , eriline meelelahutus , mida endale lubatakse . 
537	NA	 Inimestel on ju süüa ja kõike tohutult rohkem kui ennevanasti , ometi ei taha nad lapsi ja kurdavad , et ei jõua neid pidada . 
537	NA	" Lapsi saadakse võimalikult hilja , et nad ei segaks seda kuulsat "" oma elu "" ja vanavanemad ei viitsi ka nendega jännata , sest nemadki tahavad elada oma elu . "
537	NA	 Loogiliselt võttes ei saa sellisel ühiskonnal olla pikka perspektiivi . 
537	NA	 Aga selline ta on . 
537	NA	 Kaplinskigi mängib perekonnakangelast , õnnelikku pereisa , aga pole tegelikult rahul . 
537	NA	 Mis tal siis veel puudu on ? 
537	NA	 Lapsed on suured , raamatud kirjutatud , Riigikogu pensiongi välja teenitud : loogiline oleks , et õnn oleks nüüd täielik . 
537	NA	 Ega ometi oma elu pole elamata jäänud ? 
537	NA	" Aga mis on see "" oma elu "" ? "
537	NA	 See pole mitte midagi , ausõna . 
537	NA	 Või on ? 
537	NA	 On see meie väljasureva hõimu viimane avantüür , ülim saavutus ? 
538	NA	 Ilm on täna valgem . 
538	NA	 Õhtul oli suur tuul , lõgistas luuke , tegi rahutuks . 
538	NA	 Millalgi pärast südaööd jäi ta vakka . 
538	NA	 Pilvedes on kahvatuid auke . 
538	NA	 Ilm minevat külmemaks . 
538	NA	 E. näitas internetist ilm.ee pealt ilma vaatamist . 
538	NA	 Seal on pilt juures , reaalajas , video . 
538	NA	 Tallinna Vabaduse plats . 
538	NA	 Pime , tume , kõle . 
538	NA	 Miinus üheksa kraadi . 
538	NA	 Võru . 
538	NA	 Veel tumedam . 
538	NA	 Inimeste hääled telefonis olid aeglased ja ettevaatlikud ( ta helistas Eestisse , ma olin kõrval , kuulsin nende häälte kõla ja tempot ) , nagu poolunised , poolpahurad , poolkülmunud . 
538	NA	 Ega see väga julgustav ole , aga ega ma karda ka . 
538	NA	 Minulgi on oma elu ja ma kavatsen teda ellu viia . 
538	NA	 Nii palju uusi asju paistab ees . 
538	NA	 Saksa keele õppimine . 
538	NA	 Kirjade kirjutamine . 
538	NA	 Elu E. mõisas , tornis , aednikuna . 
538	NA	 Pargi rajamine . 
538	NA	 Tartus käimine , aga mitte vanade , vaid uute sõpradega kohtumiseks . 
538	NA	 Ei , mis siin karta on . 
539	 07. 12. 01 	 07. 12. 01 
540	NA	 Eile sain J-ilt kaardi , ta oli selle saatnud oma sünnipäeva puhul , selle peal oli ülesvõte temast koos tema sõbrataridega , kelle nimed on kõik IA-d : Tiia , Pia , Cia , Ia , Mia ja ma ei mäleta , kes kõik veel . 
540	NA	" Ta sai kolmkümmend , oli habeme ette kasvatanud , nägi välja nagu selline eatu XX sajandi alguse Baden-Badeni patsient ( vaatasin eile "" Võlumäest "" tehtud viletsat filmi ) . "
540	NA	 Eludes on korrapära , mis väljendub peamiselt kordumises . 
540	NA	 Jumal teab , miks ta neid ia-sid kollektsioneerib . 
540	NA	 Kõik nad on enam või vähem üksikud naised ja J. on üksik mees , kes armastab mehi . 
540	NA	 Kas silp IA tähistab talle tagurpidinAIst , tuletab talle midagi meelde ? 
540	NA	 Sellelt fotolt seda haaremit vaadates tundus küll , et ta võiks olla kellele tahes neist iadest korralik ja natuke igav abikaasa , neil võiks olla paar last , kena kodu ja ühised veendumused , mis pärineksid muidugi kõik J-i suust . 
540	NA	 Sest loomult on ta türann . 
540	NA	 Vabastaja tüüpi türann , selline , kes agiteerib oma ohvreid ennast vabaks rebima , kõiki sidemeid purustama , et tema mõjuvõim saaks olla absoluutne . 
540	NA	 Tema valgustatud despotismi teoreetiliseks aluseks on Alice Milleri psühhoanalüütilised teosed , mis teatavasti keskenduvad lapsepõlvetraumadele ja ennekõike lapse seksuaalsele ahistamisele , vanemate türanniale lapse suhtes . 
540	NA	 Psühhoanalüüsi keel , olen varemgi märganud , on suurepärane relv teatud türannide käes . 
540	NA	 Igaühe saab sellega paika panna kui haige . 
540	NA	 Haige , kes oma haigust varjab , seda tunnistada ei taha , aga kes seda enam vajab ravi . 
540	NA	" "" Mina tean , mis sul viga on , "" ütleb türann . "
540	NA	 Ja kes siis ei tahaks teada , mis tal viga on . 
540	NA	 Õigemini , on teatud inimesed , kes tunnevad , et neil on midagi viga – et nad kannavad mingit nimetut süüd , et nad pole päris õiged , päris nii nagu teised – , ja nemad igatsevad väga kuulda , et nende haigust ja süüd keegi nimetaks . 
540	NA	 Nimetamisega võtab ta osa vastutust enda peale , hakkab arstiks . 
540	NA	 J. jumaldab arste ja haigusi , ta armastab kõigest rääkida haiguse terminites . 
540	NA	" "" Ja-jaa , see on selline haigus . "" "
540	NA	 Tal avastati lapsepõlves mingi südamerike ja keelati ära ujumistrennis käimine ja kehaline kasvatus . 
540	NA	 Ta neelab mitmesuguseid rohtusid . 
540	NA	 Kõigepealt mingit soola südame tugevdamiseks . 
540	NA	 Siis midagi teda vaevava psoriaasi vastu . 
540	NA	 Siis unerohtu , et magada . 
540	NA	 Ta on veendunud , et iga häda vastu on olemas mingi rohi . 
540	NA	 See tähendab , kõigepealt on ta veendunud , et on olemas hädad , mida nimetatakse haigusteks ja mille nimesid teavad arstid . 
540	NA	 Laias laastus on neis defineeritav kogu elu . 
540	NA	 Arstid on elu sõnastajad . 
541	NA	 Ma tean seda kõike sellepärast , et olen temaga kokku elanud . 
541	NA	 Minagi lasin vaimustunult tal ennast analüüsida , diagnoosida . 
541	NA	 Ta väitis , et armastab mind , ja nõudis minult sama tunnistamist , mida ma ka kuulekalt tegin . 
541	NA	 Ta ei võinud kannatada , et ühte asja ei saa nimetada , selline arvamus ajas ta kohe raevu . 
541	NA	 Kas on armastus või pole armastust . 
541	NA	 Mind on alati veedelnud inimesed , kes on veendunud oma keele õigsuses , selles , et kõigil asjadel on kindlad nimed ja nimelt need , mid nemad neile annavad . 
541	NA	 ( Naiste nimi näiteks on I-A . ) 
541	NA	 Et pole mõtet udutada . 
541	NA	 Natukeseks ajaks on see veendumus väga lohutav , mulle , kes ma sõnade seas ennast nii ebakindlalt tunnen , kelle jaoks sõnad on nii kõhe mateeria . 
541	NA	 Võib öelda nii ja võib öelda naa . 
541	NA	 Mõni ütlus on tabavam , tabab paremini märki . 
541	NA	 Mõni tabab asja otse südamesse , nii et see surnult maha langeb , mõni ainult haavab , mõni ainult riivab seda . 
541	NA	 Sõnad on siis nooled : mida tabavamad , seda tapvamad . 
542	NA	 J-i isa jättis nad emaga maha , kui J. oli aastane või nii . 
542	NA	 Teda kasvatas vanaema . 
542	NA	 Nagu mindki . 
542	NA	 J. pandi Muusikakeskkooli . 
542	NA	 Juba teises klassis ta teadis , et ta on helilooja ja selles ei kahtle ta tänapäevani . 
542	NA	 Ka homoseksuaalsus polevat temas kunagi kahtlusi ega süütunnet tekitanud . 
542	NA	 On vist tõsi , et kui ühes inimeses on mingid jooned väga tugevad , siis ta kompenseerib neid teistes , projitseerib neid oma lähikondsetesse . 
542	NA	" J. on ümbritsetud endas kahtlevatest ja süütunde käes vaevlevatest inimestest , nendest tagurpidi-ai ! -naistest ( alla neelatud , summutatud "" ai ! "" ) . "
542	NA	 Ja mitte ainult . 
542	NA	 Poolas elas ta kokku ühe padukatoliikliku professoriga , päris vana mehega , kes iga kord kohutavat süütunnet tundis . 
542	NA	 Soomes oli see üks vanem pastor . 
542	NA	 Nendes vanemates meestes on ta aga omakorda otsinud türanniat , kedagi , kes tema paika paneks , kes talle piirid seaks . 
542	NA	 Ma olen märganud , et despoodid otsivad ikka vanemaid autoriteete , veel suuremaid despoote . 
542	NA	 Despoodi traagika on , kui ta neid ei leia , kui keegi tema despotismi ei ohjelda . 
543	NA	 J . armastas analüüsida türanniat kõigis mu senistes suhetes , paljastada mu sõpru ja kaaslasi kui türanne , kellest mind vabastada tuleb . 
543	NA	 Muidugi ei osanud ta näha ennast kui järjekordset türanni . 
543	NA	 Tema ju armastas mind . 
543	NA	 Võib arvata , et ema ja vanaema elasid väikese J-i hirmuvalitsuse all , südamehaigus oli üks selle võimsamaid elemente : ähvardus surra , nad maha jätta ! 
543	NA	 Tal olid väga tõhusad vahendid . 
543	NA	 Ta oskas jääda näiteks väga kurvaks , olla põhjani haavatud , niipea kui tema ohver ilmutas mingeid iseseisvuse või eemaldumise märke . 
543	NA	 Ma loobusin näiteks ühest varem kokku lepitud Berliini-reisist ja ühest Itaalia stipendiumist , ainult et teda mitte kurvastada . 
543	NA	 Mis siis üks reis ikka on , kui selle ärajätmisega saab kedagi säästa nii sügavast valust ! 
543	NA	 Ma oleksin niikuinii kogu selle reisi aja tundnud ennast alatu reeturina , peaaegu mõrtsukana , kui kasutada lapsepõlve-Tiina sõna ( situatsioonis , kus ma keeldusin silitamast talle nii armsat hulkuvat kassi ) . 
544	NA	 Päris koos elasime kuu aega Stockholmis 1998. aasta suvel . 
544	NA	 Ta suutis mind veenda , et kooselu on inimese loomulik seisund , ideaal , mille poole igal juhul püüelda . 
544	NA	 Kui see ei meeldi , siis on midagi viga : kooseluvõimetuse haigus . 
544	NA	 Ma olin meeleldi valmis seda uskuma , sest eks olnud ju minagi unistanud kellestki . 
544	NA	 Igaüks otsib õlga , millele toetada pea , kadunud kodu , kaotatud ema ja isa . 
544	NA	 Küll see kuu oli pikk ja ahistav ! 
544	NA	 Milline kergendus oli ärasõidupäev ! 
544	NA	 Suutsin vaevu varjata oma elevust ja teeselda samuti kurbust . 
544	NA	 Tegelikult see polnudki nii keeruline . 
544	NA	 Ma olen kergesti mõjutatav ja nii võtsin ma ka kergesti omaks J-i lahkumiskurbuse , lahtirebimisvalu . 
544	NA	 Ma peegeldasin seda talle tagasi . 
544	NA	 Aga milline kergendus , milline vabanemine oli Hiiumaal jälle üksi olla ! 
544	NA	 Jalutada üksi , magada üksi , mõelda üksi . 
544	NA	 Ilmselt kaotan ma nii kergesti oma autonoomia , sean ennast nii instinktiivselt kohe teise lainele , et endana eksisteerida saan ma vaid üksi olles . 
544	NA	 Kooselu on tõeline töö ja ma ei saa päris hästi aru , mille nimel . 
544	NA	 Kooselu nimel ? 
545	NA	 Meie avantüür algas kevadel Käsmus , selles kirjanike pansionaadis , kuhu ma ta külla kutsusin . 
545	NA	 Algas , tähendab , ühest raadiosaatest , ühest kirjast , ühesõnaga mingist peenest äratundmisest , nagu ikka . 
545	NA	 Iga ohver leiab oma mõrtsuka , selleks on tal kõige peenem haistmine , olgu ta muidu nii tuim ja rumal kui tahes . 
545	NA	 Ja võib-olla ta ka peab selle leidma , võib olla , et talle on seda eluliselt vaja . 
545	NA	 Et ta tapetaks . 
545	NA	 Kui mitte reaalselt , siis sümboolselt . 
545	NA	 Et miski temas sureks . 
545	NA	 Ma ei olnud temasse küll sugugi armunud , aga heitsin ennast tema embusesse nagu merehädaline . 
545	NA	 Kõik lõppes sümmeetriliselt ja draamareeglite kohaselt samas paigas , samas toas . 
545	NA	 Siis oli lumeta varatalv , sügav pimedus , J-i sünnipäev . 
545	NA	 Huvitav oli see , et lahtirebimisevalust karjusin just mina , kuigi muidu oli alati tema olnud see , kes igast lahkumisest nii haiget sai ja mind sugugi eemalduda ei lubanud . 
545	NA	 Kui ma selles ülimas nuttaröökimises andsin talle tunnistuse oma kiindumusest , ei teinud lahkumine talle enam midagi . 
545	NA	 Mahajätmishirmus värisevast lapsest sai ta äkki lahkeks isandaks . 
545	NA	 Valu , tõeline valu , mida keegi teine meie pärast tunneb , on meile alati ülimaks auhinnaks , selle tundmine muudab meid jumalasarnaseks . 
545	NA	 Lõpuks oli lahkumine meile mõlemale suureks kergenduseks . 
545	NA	 Katarsis oli ära , eesriie langes , meie , peaosatäitjad , läksime kumbki oma garderoobi grimmi maha võtma , etenduse pinge andis järele . 
545	NA	 Armastusesuhe on vist alati endast välja minek , rollitäitmine . 
545	NA	 Tükis , kus kõik on intensiivsem , säravam , mõjuvam kui päris elus . 
545	NA	 Keegi ei suuda lõpmatult rollis püsida , see oleks nii füüsiliselt kui ka vaimselt ülejõukäiv . 
545	NA	 Armastus ja kunst on üsna samad asjad : sööst endast välja . 
545	NA	 Võimetus tagasi pöörduda tähendaks hullumeelsust . 
545	NA	 Ja pikendada seda üle lõpu , jääda lavalaudadele tammuma , sulav ja lagunev grimm näol , pomisema partnerile repliike , mis on väljaspool draamat kaotanud mõtte , muutunud naeruväärseks – see on lihtsalt tüütus , kohatus . 
545	NA	 Aplaus on ära olnud , lumm on haihtunud , ohver on surnust üles tõusnud ja mõrtsukaga käsikäes lavaäärel kummardamas käinud . 
545	NA	 Sa vaatad seda , kellele oled truudust vandunud , tõeliselt vandunud , muide , mitte mängult , vaid nii kogu südamest , kui üldse veel saab olla ... 
545	NA	 Aga mida see inimene siin mu kõrval veel teeb või mida mina siin teen ? 
545	NA	 Aeg on koju minna . 
546	 08. 12. 01 	 08. 12. 01 
547	NA	 Päike on tõusnud , valge majaseina ülemine äär läks roosaks , siis valgus valgus kollasemaks muutudes allapoole . 
547	NA	 Eile tegi see päike , mis päev läbi paistis , ja ma ei tea veel mis , meele nii kergeks ja rõõmsaks , elu tundus täiesti võimalik . 
547	NA	 Mulgi on elu , mulgi on õnne veel ees ! 
547	NA	 Kui sellise päeva mõttetu ja põhjuseta rõõmu saaks kuidagi otse , mingi keemilise reaktsiooniga muuta sõnadeks , näiteks luuletuseks ( aga kui sõnadeks , siis ikka luuletuseks ) , oleksid need siis alles sõnad ! 
547	NA	 Kerged , laulvad , õieti mitte midagi . 
547	NA	 Sõnad on selle päris rõõmu kõrval , mis mõnikord on , nii rasked , nurgelised ja abitud , kirjutamine tundub selle päris rõõmu kõrval nii mõttetu . 
547	NA	 Tahaks seda kuidagi teisiti , kuidagi otsesemalt jagada . 
547	NA	 Aga ei oska . 
547	NA	 Kirjutades ei tule välja ja otse ka vist ei tule välja . 
547	NA	 Rõõm on nii isiklik asi , endasse suletud , kuigi hõlmab kogu maailma , vähemalt kuni silmapiirini välja . 
548	NA	 Läksin selles tuhinas ja selles päikesepaistes ( ma ei oska sisemise ja välise vahel vahet teha , ma ei tea õieti , mis on siseelu ) mööda jõeäärt , alumisi kaisid , kesklinna poole ; jõgi kilgendas ja lainetas üle ääre , kui turistide laev mööda sõitis . 
548	NA	 Vesi on kõrge . 
548	NA	 Kavatsesin kaubamajast vähemalt ühe mütsi osta , sest ilmad lähevad külmaks ja pühapäeval Saint-Germaini metsa minnes on mütsi vaja . 
548	NA	 Ma vihkan kaubamaju ja ostmist , ma ei oska osta , ja esimene kaubamaja juba tegigi tuju harilikuks . 
548	NA	 Mütsi seal ka polnud , midagi mõistlikku . 
548	NA	 Kole nälg tuli peale , sest polnud hommikust saadik midagi söönud , ramadaan ju , peab paastuma . 
548	NA	 Rikkusin paastu ja ostsin Rivoli tänavalt ühe crépe'i , Nutellaga , see tundus kõige toitvam . 
548	NA	 Pole ammu tänaval crépe'i ostnud . 
548	NA	 Aga nad on hindu tõstnud ! 
548	NA	 Kui 1991. aasta jaanuaris-veebruaris esimest korda Pariisis olin , maksid nad nii kümne frangi ringis , ainult suhkruga oli isegi nagu kaheksa või seitse . 
548	NA	 Siis ma neid ikka vahel ostsin . 
548	NA	 Ilm oli külm ja need soojad magusad rasvased suutäied andsid hästi energiat . 
548	NA	 Tuju läks alati paremaks . 
548	NA	 Nii nüüdki . 
548	NA	 Sõin oma crépe'i ära Saint-Jacques'i torni all skvääril . 
548	NA	 Ma ei oska neid käies süüa , tilgutan riided täis . 
548	NA	 Skväär oli Rivoli tänava rüsinaga võrreldes haruldaselt vaikne . 
548	NA	 Ainult üks hulgus , üks joodik pinkide peal . 
548	NA	 Päike jäi maja taha . 
548	NA	 Neeger kraapis , ei , neeger on ikka imelik öelda , ütleme , must mees kraapis lehti kokku , tehes pargitee ilusaks triibuliseks . 
548	NA	 Nagu jaapani aias . 
548	NA	 Huvitav , et isegi nii väike aed suudab linnast nii eraldi olla . 
548	NA	 Ta on suletud paksude igihaljaste hekkidega , sellele on mõeldud . 
548	NA	 Loodus on võimas . 
548	NA	 Magusast crépe'ist sain sellise energialaengu , et ostsin BHVst nii mütsi , salli kui ka jope , mille olin kavatsenud hiljem osta Eestisse minekuks , midagi päriselt sooja . 
548	NA	 Muidu alati külmeta talvel , sest riided ei ole selle kliima jaoks piisavad . 
548	NA	 Mark Aigle , Kotkas . 
548	NA	 Pean tunnistama , et mulle meeldib siiski kalleid firmariideid osta ja ilusate nimedega on mind kerge hoovi tõmmata . 
548	NA	 Mis parata . 
548	NA	 Pärast kirjutasin veel Postimehele ühe veste ja olin sellega ka väga rahul . 
548	NA	 Ma arvan , et sellised ühe soojaga kirjutatud vested on kõige paremad , mis siis , et nad pole võib-olla kõige loogilisemad ja selgemad . 
548	NA	 Neis on mingi sisemine , meeleolu loogika , kirjutamise loogika . 
548	NA	 Ma arvan . 
549	NA	 Kui õhtul koju läksin , oli ammu pime . 
549	NA	 Vaatasin , et need pühadetuled , valgetesse lambivanikutesse mähitud puud Champs-Elysées'l on ikka ilusad . 
549	NA	 Midagi tõeliselt suurejoonelist ja pidulikku . 
549	NA	 Ja teevad hästi valgeks . 
549	NA	 Rõõm ei tahtnud mind kuidagi maha jätta ja isegi täna hommikul on ta vastu ootust tagasi . 
550	NA	 Õhtul vaatasin veel lõpuni Mannide perekonnasaaga . 
550	NA	 Kõik need enesetapud . 
550	NA	 Pisarateni liigutav pilt sellest , kuidas Michael üksi Cannes'i Klausi matustele jõudis ja tema haua äärel , põlvili maas , viiulit mängis . 
550	NA	 Ei tea , miks matused mind nii liigutavad . 
550	NA	 Pärast ta tappis enda ka ära . 
550	NA	 Klauski kippus elu lõpus oma elulugu kirjutama , nagu mina siin . 
550	NA	 Ometi ma ei kavatse surra . 
550	NA	" Katia Mann , ema , oli öelnud Klausi esimese katse peale : "" Ma ei saa aru , kui inimene ennast ära tappa tahab , kuidas ta võib seda nii halvasti teha ! "" "
550	NA	 Perfektsionism . 
550	NA	 Thomas arvas , et sureb seitsmekümneselt , nagu tema ema oli surnud , vähki . 
550	NA	" Tal avastatigi seitsmekümneselt kopsuvähk ( aga keegi ei tohtinud lausuda tema kuuldes , ega lausunudki sõna "" vähk "" ) . "
550	NA	 Tol ajal oli see peaaegu lootusetu , aga Katia leidis ikkagi Chicagost arsti , kes teda opereeris , lõikas ära kaks kolmandikku ühest kopsust . 
550	NA	 Ja elama jäi , elas veel üle kümne aasta , suitsetas sigareid ja armus Šveitsis ühte kelneripoissi . 
550	NA	 Filmitegijad olid selle kelneri üles otsinud , ta oli juba muidugi vana mees , aga mäletas väga hästi . 
550	NA	 Ta oli tundnud küll , mida see vanamees tema vastu tundis , sest tema oli samal ajal olnud ka just kõrvuni armunud , ühesse tüdrukusse , kellega ta hiljem abiellus . 
550	NA	 Talle loeti ette ülistavaid kohti kuskilt Manni raamatust , mis ilmselt tema kohta käisid . 
550	NA	 Ta muheles rahulolevalt , see saksa vanamees : jah , kunagi oli ta olnud ilus poiss . 
551	NA	 Ainsana on Thomase lastest elus Elizabeth , väike armsa olemisega vana naine . 
551	NA	 Ta olevat ka ainus , kes selle perekonnaga leppis , rahu tegi . 
551	NA	 Nii ta arvas ise ka . 
551	NA	 Ta pandi istuma Lübecki aukodanikutooli , meenutamaks isa pühitsemist seal . 
551	NA	 Ta ütles , et sellega , selle sünnilinna aukodanikuks valimisega sai Thomase elus ring täis ja et nii see pidigi minema . 
551	NA	 Mõtlesin , et on vist paratamatu , et kirjaniku elu muutub jutustuseks . 
551	NA	 Igaüks sarnaneb oma ametile , põllumees , kingsepp . 
551	NA	 Kirjaniku elu peab olema sümmeetriline , loogiline , jutustatav . 
551	NA	 Võib-olla . 
552	 09. 12. 01 	 09. 12. 01 
553	NA	 Tegelikult on asi nii , et elust tuleb teha kunstiteos , vähemast enam ei aita . 
553	NA	" Ja see ei tähenda elamist "" kunstnikuna "" , vastupidi , see tähendab sellist elu , mida veel ei tunta , mille loogika ja sümmeetria ei ole veel valmis . "
553	NA	 Kunstnik on valmis roll , neid on juba nähtud küllalt . 
553	NA	 Samad veidrused , samad hädad , väikeste variatsioonidega . 
553	NA	 Vaja on uut . 
554	NA	 Mets oli must , lõplikult must . 
554	NA	 Päike oli valge , jõulukuu madal päike . 
554	NA	 Härmatis orupõhjas oli ka valge , aga teistmoodi , natuke hinnalist valget mustrit pruunidel , punakatel , rohelistel lehtedel , joonistamas peenelt välja nende sooni ja servasid . 
554	NA	 Esimene härmatis , mida näen sel sügisel . 
554	NA	 Väga ilus . 
554	NA	 Uurisin ühte pruuni lehte lähemalt , tõstsin ta maast üles , mu sõrmede juurest muutus ta kohe tumedaks , muster kustus . 
554	NA	 See oli eile . 
555	NA	" K . kirjutas oma kirjas nende perekonnale kuuluvast lihatööstusest ja mainis , et võiksin tulla sinna vaatama , kuidas "" liha on tantsupõrand "" . "
555	NA	 See koht ajas mind naerma , metsas mõtlesin selle peale ja siis ajas see mind ikka naerma . 
555	NA	 Selline luuletuste lugemine mulle meeldib . 
555	NA	 Nii peabki lugema . 
555	NA	 Aga tõesti , kus siis veel liha on tantsupõrand , kui mitte tapamajas , surma tantsupõrand . 
556	NA	 Sealsamas kirjutas ta lihasöömisest ( et ta nagu vastukaaluks sellele pereettevõttele liha peaaegu ei söö , aga ei tea , kuidas peaks olema munade ja juustuga ) . 
556	NA	 See tuli mulle tuttav ette , mõtlesin söögi rituaalsusest , sellest , et meie söömine on ikka palju rituaalsem , kui me endale tunnistame . 
556	NA	 Ka tervislik toitumine jne. 
556	NA	" Telekast nägin reklaami : naine kargab voodist välja , karjub mehele : "" Sa hammustasid mind , vaata , milline jälg siia jäi ! "" "
556	NA	" Mees on vihaselt vait , surub läbi hammaste : "" Sa pole mulle juba mitu kuud liha andnud . "" "
556	NA	 Siis ilmub ekraanile grillrestil punasest pruuniks särisev lihatükk , siis lõikab nuga selle pooleks , ilmub isuäratav verine sisu . 
557	NA	 Liha , inimesesöömise ja seksi sümboolne seos . 
557	NA	 Lihasöömisest keeldumine kui teatud sotsiaalsetest sidemetest keeldumine . 
557	NA	 Perekond on mures . 
557	NA	 ( Kas ta on sööma hakanud ? 
557	NA	 Ei , ikka ei söö . 
557	NA	 Isegi lihaga keedetud suppi ei võta suu sisse . 
557	NA	 Aga kooke pistab küll . 
557	NA	 No on lugu ! 
557	NA	 Aga küll ta sööma hakkab . 
557	NA	 Kaua ta ikka niimoodi vigurdab . 
557	NA	 Ärme tee sellest väljagi ! ) 
558	NA	 Söök on ametlikult desakraliseeritud , aga ega see pole sellepärast kuhugi kadunud . 
558	NA	 Mõned vastuvõtlikumad inimesed elavad seda nüüd läbi teiste eest , sakraliseerivad ja ritualiseerivad üle , langevad liialdustesse : anoreksia , range taimetoitlus , keerulised režiimid ( dieedid , nagu eesti keeles öeldakse ) , raha eest korraldatavad paastulaagrid . 
558	NA	 Ühiskonna tasakaalutus avaldub ikka üksikutes , põhimass on nii tuim , et pealtnäha oleks kõik nagu normis . 
558	NA	 Igal ajastul kannavad vähesed maailma patu , räägivad ja näitavad välja selle , mida teised varjata ja unustada tahaksid , selle , mille enamus ongi unustanud . 
559	NA	 Teises telesaates näidati tarka väikest tüdrukut – vurrukesed ülahuulel , nagu vahel tumedatel naistel on – , kes teraapia eesmärgil pidas küülikuid . 
559	NA	 Ta rääkis , et tema haigus on see , et ta ei söö . 
559	NA	 Ei saa süüa , ei taha . 
559	NA	 Ta loodab sellest paraneda , sest muidu ta ei kasva ja tal peab öösel olema kõhus see sond , millega teda toidetakse . 
559	NA	 Nüüd , küülikuga , olevat tal juba natuke parem . 
559	NA	 Psühhoterapeut selgitas , et söögist keeldumine on tihti seotud vanemate lahutusega . 
560	NA	 Buliimia ja anoreksia on nimed , mis tarbimisühiskond on andnud teatud äraandlikule käitumistele , mis paljastavad tema obsessioone . 
560	NA	 Obsessioon omastada , omandada aina rohkem selle maailma hüvesid , sümboolselt on see ju maailma allakugistamine . 
560	NA	 Armastus ja seks , ülimad tarbimishüved , mida individualistlik mina peab taotlema , need on muutunud sümboolseks inimsöömiseks , teise allakugistamiseks , või igatsuseks , et teine su alla kugistaks . 
560	NA	 Ma olen kindel , et mingi abstentsionistlik , seksist keeldumise liikumine on tulemas , sest iga obsessioon sünnitab oma vastandi . 
560	NA	 Sigivuseta seks on ju lõpuks nagu buliimia-anoreksia , söömine-väljaoksendamine . 
560	NA	 Pluss obsessiivne tegelemine aina sellega , mõttes , kunstis , reklaamis . 
561	 10. 12. 01 	 10. 12. 01 
562	NA	 See ere detsembripäike on vist mu aastaajarütmi segi ajanud . 
562	NA	 Nagu kevadine elevus on peal , igasugu rõõmsad unistused , justkui oleksin armunud , aga ei tea , kellesse . 
562	NA	 Härmatis oli eile suuri alasid juurde võitnud . 
562	NA	 Peaks ükspäev minema sinna metsa hommikul , kui härmatis on veel igal pool , kui päike pole veel sulatanud . 
562	NA	 Raudteeliiprid olid härmas , seal , kus nad varjus olid , ja metsas oli härmas terve see puuriit , mille juures ma eelmisel päeval esimest korda härmatist kohtasin . 
562	NA	 Oleks tahtnud seda puuriita ja neid härmatanud tumedaid pöögilehtesid pildistada . 
562	NA	 Võib-olla mälestuseks , kuigi ma ei vaata kunagi mälestusfotosid . 
562	NA	 Mis jääb meelde , jääb meelde niigi , ja mis ei jää , pole vajagi . 
562	NA	 Liigagi palju jääb meelde . 
562	NA	 Kas või see puuriit , vanad vettinud tamme- ja pöögihalud , sammaldunud puukoor , seenetanud otsad ( oranžid seenekesed , seente viljakehad , kui mükoloogiliselt täpne olla ) , ja kõike seda katmas valge kristallipuru . 
562	NA	 Tumedus läbi heleduse , tuhm ja ilus pilt . 
562	NA	 Tuhm ja samas hästi selgesti välja joonistunud , graafiline . 
562	NA	 Kui nii oskaks kirjutada , näiteks . 
562	NA	 Või elada , veel parem . 
562	NA	 Oskaks endale joonistada sellise elu . 
562	NA	 Teistelgi oleks lust vaadata . 
562	NA	 Aga sealt metsast , jah , jääb vist hulk asju meelde , mine tea , võib-olla surmatunnini . 
562	NA	 Sellest Pariisi-aastast jääbki ehk kõige paremini meelde see mets . 
562	NA	 See raiesmik , kus kevadel käima hakkasin ja kus eilegi päike soojendas , kuigi tuul oli päris krõbe külm . 
562	NA	 Ega see talv siin üks tõsine asi ei ole , rohkem nii , dekoratiivne . 
562	NA	 Tervisejooksjad lippasid paljasääri ringi , härmatisest hoolimata . 
562	NA	 Ja see valgus , mis on täpselt nagu veebruari lõpus , märtsis ( Eestis ) , eriti õhtupoolikul , kui päike vajub ja puutüvedel värelema , hingama hakkab . 
562	NA	 Õhk muutub siis vaikseks ja kaikuvaks , kuulatab sissepoole . 
562	NA	 Ainult siin pole lund , mis selles varakevadevalguses õhetaks . 
562	NA	 Selle asemel on ereroheline salusammal . 
562	NA	 Küll ta läikis ja säras seal kohas tee ääres . 
562	NA	 See koht jääb ka meelde . 
562	NA	 Katsusin sammalt käega , oli kare , külm , niiske . 
562	NA	 Ja pardiloigud jäävad meelde , partide vaikne lobistamine ja prääksutamine , rahustav heli . 
562	NA	 See koerarakend , mis eile vastu tuli , jääb ka ehk meelde , seda enam , et kirjutasin tast juba K-le . 
562	NA	 Need asjad , millest kellelegi räägid , jäävad hästi meelde , kui kirjutad , veel paremini , ja kõige paremini siis , kui see keegi veel su kirjutatu sulle tagasi jutustab . 
562	NA	 Siis on kindel . 
562	NA	 Kolmerattalise ( jalgrattaratta moodi rattad ) kerge käru ees olid ridarakendis kolm laikat , vedasid innukalt , keeled suust väljas , nagu Valgekihva filmis . 
562	NA	 Peremees sörkis taga , punane pael peos , sellega ta sai neid tagasi hoida , et nad tal käest ära ei jookseks . 
562	NA	 Aga vankri peal püramiidjas metallikarva puuris pikutas , ilusti keras ja nina saba peal , neljas laika . 
562	NA	 Oli ehk liiga vana , et vedada , või oli käpp haige , ei tea . 
562	NA	 Pärast mõtlesin isa laika , Roi peale . 
562	NA	 Eks see laika oli talle armas ka . 
562	NA	 Aga miks ta siis ta minu juurde maale tõi ? 
562	NA	 Mina pidin temaga metsas käima ja käisin ka , kogu aeg pidi siile ta nina eest päästma , muidu ta olekski nende juurde haukuma jäänud . 
562	NA	 Kui ta lahti pääses ja lammaste kallal oli , siis pidin lambatalle ( suur tall oli juba ) päästma , see oli koera all . 
562	NA	 Äigasin talle vist teibaga või tõmbasin teda kaelarihmast , igatahes ta kargas mulle rindu , kergelt , särgi sees olid hambaaugud ja rinna peal paar kriipsu . 
562	NA	 Aga naabri kana ei õnnestunudki tema käest päästa . 
562	NA	 Ta lasi selle hambust lahti küll , aga kana plagas aia alt metsa ja jäigi kadunuks . 
562	NA	 Naabrid olid vihased ja keeldusid igasugusest kompensatsioonist , eelistasid mind süüdi jätta . 
562	NA	 Muidu , kui see Roi lahti oli , oli ta sõbralik koer , õigemini ükskõikne , inimeste suhtes , pani aga kohe metsa , võimaluse korral nugist või oravat haukuma . 
562	NA	 Või kassi . 
562	NA	 Lusja jättis talle oma sabaotsa ja eelistas sestpeale magada köögis kellakapi otsas . 
562	NA	 Aga üks kassipoeg jäigi ta hambu . 
562	NA	 See oli siis , kui me Ristnas LSD-d proovisime , tähendab : mis proovisime ? 
562	NA	 Mina ei teadnudki sellest paberikillust , mis tuli suus ära närida , midagi oodata . 
562	NA	 Aga efekt oli võimas . 
562	NA	 Ega rohkem ka ei tahaks , ma ei usu , et midagi uut teada saaks . 
562	NA	 See olin ikka mina . 
562	NA	 Aga jah , Roi pääses tookord jälle lahti . 
562	NA	 Sain tal küll ketiotsast kinni , aga kassipoeg oli tal juba hambus . 
562	NA	 See oli ainult üks hetk , nagu ma pärast emale ütlesin . 
562	NA	 Üks hetk , kassipoja elu ja surm . 
562	NA	 Pojengipõõsa all , maja ees , ei jõudnud seina mööda üles . 
562	NA	 Hulk loomi sai seal Kalestes otseselt või kaudselt minu käe läbi surma . 
562	NA	" Vähemalt minu ajal , minu "" peremeheks "" olemise ajal , aga kui oled peremees , jutumärkidega või ilma , siis oled , loomad on järelikult sinu valitsuse all , nende elu ja surm . "
562	NA	 Lehm ja mullikas , paarkümmend lammast , mitu kassipoega , kolm vanakassi ( no need vastutasid küll ise , üks näiteks läks Pähklimetsa kartulimaa ümber pandud kalavõrgu sisse ) , Roi ja lõpuks Mopi ka . 
562	NA	 Tegelikult lasi isa ise Roi maha . 
562	NA	 Mina olin siis J-iga Stockholmis . 
562	NA	 Sel ajal sündis seal üldse imelikke asju ( olin plaani võtnud maja maha müüa , teinud Johnile-Jaanusele ettepaneku ) : õetütar pidi äärepealt ära uppuma . 
562	NA	 Ja Roi pääses lammaste kallale , seekord tõsiselt . 
562	NA	 Kaks olid veristena maas ja kuulusid hädatapmisele , kolmas pääses lombakana . 
562	NA	 Roi ei pääsenud , isa oli püssi võtnud ja ta maha lasknud . 
562	NA	 Pärast olevat ta nagu meelest ära olnud , rääkinud imelikku juttu , värisenud . 
562	NA	 Mina olin kokkuvõttes rahul , sest mina seda Roid ei sallinud , ta lõugas ja haukus vahest pooled ööd seal keti otsas . 
562	NA	 Kui kuskil oli metsloomi liikumas või näiteks öökulli peale . 
562	NA	 Öökull , see oli uraali kakk , nüüdse nimega händkakk , uhuutas õue taga kuuse otsas , Roi haukus . 
562	NA	 Siis kuulatas , vaikus , öökull uhuutas uuesti , uus vihane haukumine . 
562	NA	 Ja nii tundide kaupa . 
562	NA	 Ahjaa , ükskord tõmbas ta veel emal näo lõhki : ema oli talle süüa viinud ja vaadanud , et veekauss on liiga kaugel , koer ei saa kätte , läinud seda lähemale lükkama , Roi mõelnud , et tullakse tal konti ära võtma , karanud emale näkku . 
562	NA	 Neid laikasid ikka ei või ketis pidada , aga kuidas neid siis pidada , ma ei tea . 
562	NA	 See Roi oli isa vana-ea lõbu , varem meil ei olnud kunagi koera olnud , ema ei tahtnud koeri . 
562	NA	 Aga ikkagi , miks ta siis selle Roi mulle tõi ? 
562	NA	 Tõsi küll , pärast nad tulid ise ka järele . 
562	NA	 Ja kui Roi oli maha lastud ja maha maetud , siis läksid nemadki varsti . 
562	NA	 Vanakass Luise ( Lusja ) suri ka veel enne ära , elas oma verivaenlase üle , aga siis suri ära , ühel hommikul oli maja seina ääres sirakil ja kange . 
562	NA	 Enne oli lakanud söömast , hambad olid tal ka juba nürid , jäi lahjaks ja viletsaks . 
562	NA	 Temast jäi järele suur poeg Vasja , kes järgmisel kevadel lahkus , lihtsalt lahkus , sest ei kannatanud ketist lahti päästetud Mopi terrorit välja . 
562	NA	 See peremehetses nüüd maja lõunatrepil , mis enne oli olnud kasside riik . 
562	NA	 Suvel tuli Vasja veel ükskord tagasi . 
562	NA	 Naabri emasel kassil olid pulmad ja Vasja tuli korra meie ukse ette . 
562	NA	 Ta oli kõhna ja metsik , aga ilusa karvaga . 
562	NA	 Nühkis ennast minu sääre vastu , andsin talle süüa , aga ta ei söönud eriti , kutsus aga kräunudes seda naabri emast , siis lippas minema ja rohkem ma pole teda näinud . 
562	NA	 Ta viis endaga kaasa ka selle äbariku poolmetsiku kassi , kängujäänud poja , kes tema seltsis meie pööningul elas ja kellega nad seal vahel hirmsat kolinat tegid . 
562	NA	 Kui köögiuksest välja tulid , siis nad passisid seal räästa all , rida hiilgavaid silmi , sadasid robinal alla , vahel kaelagi , eks ikka lootuses , et süüa toodi . 
562	NA	 Kujutasin ette , kuidas nad ühel ilusal suvepoolsel kevadehommikul lahkusid , otsejoones metsa poole , itta . 
562	NA	 Vasja kõige ees , väike hall tal sabas . 
562	NA	 Helmi oli siis juba vanadekodus ja naabri Heino surnud . 
562	NA	 Mopi käis minuga metsas , jooksis jalgratta järel oma lühikestel kõveratel jalgadel , keel pikalt suust väljas nagu lipp , silmad metsikud peas . 
562	NA	 Ta jäi maha , aga kui peatusin , jõudis järele , viskas oimetult sinnasamasse mustikavarte vahele pikali , lõõtsutas . 
562	NA	 Tagasiteel jäi ta tavaliselt hoopis maha , ma käisin kaugel , oma 15–20 kilomeetrit kodust . 
562	NA	 Lootsin vaikselt , et ehk saab südamerabanduse , elu aeg ju ketis elanud , pole jooksma harjunud , oleks ilus äkiline surm . 
562	NA	 Aga ei midagi , teise päeva lõunaks hiljemalt oli ta kodus , mudane ja oimetu . 
562	NA	 Pärast läks targemaks . 
562	NA	 Kui ratta välja võtsin , tegi teisele poole maja asja , et mitte näha , kui ma väravast välja lähen . 
562	NA	 Häda oli temaga see , et ta hakkas hirmsasti mind kaitsma , tormas lõrinal kõigile kallale , kes õue tulid . 
562	NA	 Pärast oli küll sõber . 
562	NA	 Samamoodi olevat ta hiljem hakanud naabreid kaitsma , kelle juurde ta kostile jäi , kui mina sealt ära läksin ( alguses oli ikka seal ukse taga magamas käinud ) , nii et uus pererahvas otsustas ta maha lasta . 
562	NA	 Nüüd seal majas loomi pole , üks noor poiss elab üksinda , majahoidjaks , umbes nagu mina omal ajal. 
562	NA	 Nagu oleks majadelgi oma korduv saatus , teatud elu , mida nad endaga kannavad . 
562	NA	 Ükspäev mõtlesin , et äkki satun sinna samamoodi tagasi veel , nagu need kaks vana lammast , kelle ma enda teadmata sinna tagasi tõin . 
562	NA	 Pärast tuli välja , et Helmi oli need sellele naisele andnud , kui Eduard ära suri . 
562	NA	 Aga seda see naine mulle ei öelnud . 
562	NA	 Need must ja hall jäidki koos käima , hoidsid teistest eraldi ja olid väga iseteadlikud . 
562	NA	 Kuhu tahtsid , sinna ka läksid , ei siis hoidnud aiad ega miski . 
562	NA	 Huvitav , kas nad mäletasid seda kohta , kuhu nad tagasi toodi , tundsid ära ? 
562	NA	 Ja mida see lammaste puhul tähendaks ? 
563	NA	 Mina pole küll vanu kohti eriti ära tundnud . 
563	NA	 Tean , et see on see koht , aga ära ei tunne . 
563	NA	 Näiteks Pääskülas alt raba äärest metsa , kuhu ma puujuurikate alla neid samblast päkapikuonne ehitasin ja kus me käisime mustikaid ja männiriisikaid otsimas ja kevadel tammede alt kannikesi . 
563	NA	 Need rajad on mul praegugi täpselt silmade ees . 
563	NA	 Alati oli seal natuke hirm ka ära eksida , kuigi kuhugi eksida polnud , või et astud rästiku peale või et tuleb kopsuhaige vastu ja köhib . 
563	NA	 Need hulkusid seal , hall kittel pidžaama peal , olid kopsuhaigla aiast välja roninud . 
563	NA	 Nüüd olevat jälle palju kopsuhaigeid , tuberkuloos on tagasi tulnud , nagu eelmise sajandilõpu mälestuseks . 
563	NA	 Neid Pääsküla metsaradu näen vahel unes , üldiselt põgenen seal kellegi eest või otsin kedagi . 
563	NA	 Aga kui pärast kahtekümmet aastat sinna vaatama läksin , polnud seal mitte midagi . 
563	NA	 Täitsa võõras koht , mingi nimetu võpsik . 
563	NA	 Ma sain aru küll , et see on see tee ja see on see kraav , aga see ei lugenud . 
563	NA	 Meeles seisavad kohad paremini kui tegelikult , maa peal . 
563	NA	 Isegi Kaleste aed oli ühe suvega tundmatuseni muutunud : tagaaia ploomid , mis ma ükskord istutasin ( isa tõi need omajuursed istikud ) , olid äkki nii tihedaks võsaks kasvanud , et ma ei tundnud seda kohta enam ära . 
563	NA	 Kuldrenett , samuti minu istutatud , oli täiesti nende sisse kadunud . 
563	NA	 Kohad metsistuvad haruldaselt ruttu , niipea kui selja keerad . 
563	NA	 Teistel inimestel on neist teine arusaamine ja teine suhe nendega . 
564	NA	 Mõtlesin eile õhtul , et see Pariis on siiski olnud mulle vältimatu , mulle eesti talumehe pojale . 
564	NA	 Initsiatsioonipaik , mis siis , et sada aastat hiljem ja et siin pole enam õieti midagi . 
564	NA	 See , mis siin on , on mu enda igatsus , ajalooline , genealoogiline , kirjanduslik , kultuuriline , isiklik . 
564	NA	 Ma pole siit otsinud muud kui oma päritolu , kohta selles väikeses kultuuris , kuhu ma kuulun ja millesse kuulub vältimatult ka Pariis . 
564	NA	 Muide , ega Pariis pole muutunud , see on ainus koht , mis ei muutu . 
564	NA	 Alati ta rabab mind oma samasugususega , kui ma siia tulen . 
564	NA	 Kultuur vajab mingit muutumatut pidepunkti , mingit rahu ja püsivuse paika . 
564	NA	 Kohta , kus rajad ja aiad nii ruttu võssa ei kasva , majad nii ruttu võõraks ei jää , raamatud nii ruttu ei unune . 
565	NA	 Ma peaaegu juba tean , missugust raamatut ma tahaksin kirjutada , õigemini , missugust elu elada , sest raamat tuleb sealt ise , ega teda tegelikult kirjutada ei saa , sellest olen ka aru saanud . 
565	NA	 Elu on ainult kole aeglane , vahepeal . 
566	 11. 12. 01 	 11. 12. 01 
567	NA	 Ostsin eile suured mustad saapad , loodetavasti on nad head , kallid olid küll . 
567	NA	 Meenutavad natuke neid Kiievi matkasaapaid , mis olid Tartus , Järistes . 
567	NA	 Valmistuksin nagu polaarekspeditsiooniks . 
567	NA	 Osta on veel soe pluus , püksid , soe fliiser . 
567	NA	 Ja teepoest kõik kingitused , peale ühe . 
567	NA	 K-le tahan osta prantsuse-saksa sõnaraamatu . 
567	NA	 See oleks sümboolne . 
568	NA	 E . üllatas mind eile õhtul väiklase ettepanekuga . 
568	NA	 Tellis , et ma neile ühest plaadipoest Beaubourg'i lähedalt klassikaplaate ostaksin , seal olevat olnud odavaid , 25 frangi eest , Karajani komplekte . 
568	NA	" Et "" lossis "" olevat neid sobilik kuulata ( või kuuldavale tuua ? ) . "
568	NA	 Kõige hämmastavam oli ettepanek , et ta võiks mulle nende vastu anda Eestis seda kamembääri ( camembert ) , mida ta oli juustutöösturi käest massiliselt kaasa saanud . 
568	NA	 Esiteks , miks nad siis ei ostnud neid plaate , kui nad seal poes kord käisid ? 
568	NA	 Hea küll , reisil jääb ikka selliseid asju : näed ja mõtled pärast tagasi tulla , aga ei jõugi . 
568	NA	 Aga see vahetuskauba pakkumine tundus küll tõeliselt perversne . 
568	NA	 Eriti multimiljonäri ja chātelain'i kohta , kellena ta ennast esitleb . 
568	NA	 Oma loogika seal muidugi on . 
568	NA	 Miljonärid on tihti väikestes asjades ihnsad , ei raatsi raha käest anda , ja sageli neil polegi vaba raha . 
568	NA	 Huvitav siiski , kas see äri ja maade kokkuhangeldamine on tõesti nii sügavale isiksusse tunginud . 
568	NA	 Seda tahaks kohe uurida . 
568	NA	 Ja siis veel see soov lossis klassikalist muusikat kuulata . 
568	NA	 See on siiski allpool taset . 
568	NA	 Kultuuriga kõrgemas mõttes on vist ikka nii , et kui sa sellega lakkamatult aktiivselt ei tegele , ei immuta ennast sellega , mida nimetatakse spirituseks , nagu joodik Betti Alveri luuletuses , siis ta lihtsalt jääb lahjaks , lahtub ära , ilma et isegi aru saaksid . 
568	NA	 Ta kiitles , et pole aastaid raamatuid lugenud . 
568	NA	 Järelikult , raamatute lugemises siiski on midagi . 
568	NA	 Midagi , mis mõtet pikemalt struktureerib , treenib võimet mõelda pikemaid mõtteid kui leheküljepikkuseid , sügavamaid kui vulgaarfilosoofilisi , vastuokslikumaid kui esimese astme paradoksid . 
568	NA	 Telekat tal põhimõtteliselt pole , aga internetist vaatas terve Sõnumilehe läbi . 
568	NA	 Isegi mina ei viida internetis lehtedega nii palju aega , ka oma halvimail päevil . 
569	NA	 Aga teisest küljest , see on tema elu . 
569	NA	 Kas kõrgkultuur on teda kunagi tõeliselt kutsunud ? 
569	NA	 ( Ja kas mind on ? – see on küsimus , milles mul veel selgust pole , sellepärast see E. juhtum mind ka nii huvitab . ) 
569	NA	 Kuulub ta nende hulka , kellele kultuur jääb nostalgiliseks noorusharrastuseks ? 
569	NA	 Ja kas raha tõepoolest korrumpeerib inimest ? 
569	NA	 Neile küsimustele tahaksin küll vastust saada . 
569	NA	 Või on ta lihtsalt avameelsem inimene , harjunud , et keegi talle vastu vaielda ei julge , sest ta on ümbritsenud ennast kuulekate kõrvade ja austavate silmadega , selle sõltuvate naiste ja meeste haaremiga ? 
569	NA	 Ja ma ilmutaksin ise samasugust labasust ( kui see üldse on labasus ) , kui ma ei kardaks endast halba muljet jätta ? 
569	NA	 Igatahes huvitav , väga huvitav . 
569	NA	 Temast ei tohi sõltuvusse sattuda . 
569	NA	 Oma sõltlaste vastu on ta küllalt julm ja hoolimatu , ma arvan , nagu ärimees peab olema . 
569	NA	 Kust need miljonid muidu ikka tulevad . 
570	NA	 Siiski , selle möödaminnes tehtud ja ilmselt sel hetkel talle pähe turgatanud ettepaneku närusus lausa solvas mind ja rikkus tujugi ära . 
570	NA	 Äri ilmselt koosnebki taoliste tehingute genereerimisest . 
570	NA	 Kui parasjagu midagi suurt silmapiiril ei ole , toodab tühikäigul pöörlev aju taolisi tühiseid ja tühistest tühisemaid , aga loogika on sama . 
570	NA	 Igaühe teadvus vist toodab mingeid teatud liiki mõtteskeeme , ükskõik mis toorainet ta ka tarbiks . 
570	NA	 Need skeemid on määratud ära millest ? 
570	NA	 Päritolust , psühhofüsioloogilisest tüübist , lapsepõlvest , haridusest , olulistest mõjutustest õrnas eas . 
570	NA	 Ja edasi läheb enam-vähem automaatselt . 
570	NA	 Me oleme oma teadvuse automaadid . 
570	NA	 Kõik ühe kirjaniku raamatud kannavad alati mingit ühesugust mõtteskeemi , ühte ja ainsat maailmaarusaamist , mis pole arusaamine selles mõttes , et kõik oleks selge . 
570	NA	 See on udu , läbi mille maailm paistab , igaühel natuke ise värvi , ise lainepikkusega voogav ja virvendav . 
570	NA	 Ja ärimees toodab ühte tüüpi äriskeeme . 
570	NA	 Kui need ajavaimuga klapivad , resonantsi lähevad , on ta edukas , samuti kui kirjanik . 
570	NA	 Kas skeemi on võimalik elu jooksul muuta , skeemist välja pääseda , teda läbi näha ? 
570	NA	 Sest isegi kui tundub , et näed teda läbi , jääb ta sinu üle valitsema . 
570	NA	 Tähendab , ei näe siiski . 
570	NA	 Sel juhul ehk ongi parem elada võimalikult teadvustamatult , järgides oma instinkte ja ihasid , kasutades seda maailma ära oma väikestes ja suurtes ärides , oma suhetes , mis on ka ärid , inimestevaheline võimukommerts , tunnustuse , jõu ja soojuse kommerts . 
570	NA	 Võitlus selle nimel , kes saab rohkem , andes vähem ( jättes aina mulje , et tal on midagi olulist anda ) . 
571	NA	 Päike vallutab jälle territooriumi valgel majaseinal . 
571	NA	 Eile päeval pärast saabaste ostmist läksin Pére-Lachaise'i surnuaiale , see oli seal lähedal . 
571	NA	 See Avenue de la République tuletas mulle meelde natuke teistsugust Pariisi , seda , milles ma tookord , 11 aastat tagasi , peamiselt liikusin . 
571	NA	 Ta polnud tõesti muutunud . 
571	NA	 Samad lõhnad , samasugused inimesed , sama külm vinge tuul . 
571	NA	 Ainult Pére-Lachaise'i kalmistule ma tookord ei taibanud minna . 
571	NA	 Selle nõlv on vastu lõunat . 
571	NA	 Päike on juba küll nii madalal , et jääb kogu aeg hauakabelite ja puude varju . 
571	NA	 Aga seal mäe otsas suure kabeli juures pinkidel oli väga soe . 
571	NA	 Ja kummaliselt vaikne . 
571	NA	 Puuvõrad ja linn all olid mähitud sellesse sinakasse vinesse , milles nad tundusid tukkuvat . 
571	NA	 Inimesi polnud . 
571	NA	 Vares vaaksus puu otsas , kõiges oli seda eelkevade tasast surinat , endassepööratud ootust , mis mind siin nii segadusse ajab . 
571	NA	 Peaks tänagi ühe retke ette võtma . 
571	NA	 Sellised päevad kannavad sind kuhugi erutavasse sügavusse , mäletamata aega , kevadeootusesse , mis on olnud su olemisviis siin maailmas , hoolimata neist välistest kujudest , mis ta ühel või teisel ajal on võtnud . 
571	NA	 Tuleks see meelde , tuleks kõik meelde . 
572	 12. 12. 01 	 12. 12. 01 
573	NA	 Kui 12 tagurpidi keerata , ongi 21 ja ärasõit . 
573	NA	" Päike on täna halli udu taga , aga nädalalõpuks lubatakse jälle päikesepaistet ja "" Siberi külma "" , nagu nad ütlevad : päeval lausa paari külmakraadi . "
573	NA	 Vaatan nüüd iga päev ilm.ee-st reaalajas videopilti , Kuressaarest ( Kärldast pilti veel ei anna ) , Tartust , Tallinnast , ja püüan mõistatada , mis mind seal ees ootab . 
573	NA	 Videost paistab tumedaid hüplikult liikuvaid inimfiguure , autotulesid , videvikku või pimedust , märga asfalti , määrdunud lund , kohustuslik jõulukuusk . 
573	NA	 Need mantlites ja jopedes udused kujud on mu kaasmaalased , ma kuulun nende hulka , sellesse tõugu . 
573	NA	 Aga seda mõtet neid pilte vaadates küll pähe ei tule . 
573	NA	 Siiski , see kõik on üsna tuttav . 
573	NA	 Mu polaarriietus on nüüd peaaegu täiuseni arendatud . 
573	NA	 Huvitav , et Eestisse on tahtmine minna pealaest jalatallani uutes riietes . 
573	NA	 Siin kõlbas küll vanadega ringi käia . 
573	NA	 Tegelikult tulin siia ka uute riietega , mis ma Tallinnast olin ostnud . 
573	NA	 Tallinnas nad tundusid päris elegantsed , siin sain aru , et ega nad suuremad asjad ole , aga mis seal ikka . 
573	NA	 Nii et siin käisin ringi Eesti riietes ja Eestisse lähen Pariisi riietega , ei tea , kust see kostümeerimiskirg . 
573	NA	 Peaks veel sokid , kindad ja aluspüksid ka ostma , siis poleks midagi vana . 
573	NA	 Mõttes seostan neid uusi riideid kuidagi K-ga . 
573	NA	 Uue inimesega kohtumine on alati innustanud mind uusi riideid ostma . 
573	NA	 Tahaks iseennast ka uuest küljest näha , uuena ja värskena . 
573	NA	 Ei taha ju uuele inimesele oma vana kulunud mina pakkuda . 
573	NA	 Kuldnokk ikka häälitseb , vilistab ja kuristab vaikselt oma antenni otsas , nagu igal hommikul . 
573	NA	" Täna tuleb ekraanidele film "" Rändrahvas "" või "" Rännurahvas "" ( Le peuple migrateur ) , lindude rändest . "
573	NA	 Läheks õige seda vaatama . 
573	NA	 Polegi terve sügise jooksul kinos käinud . 
573	NA	 Ometi mõtlesin , et Pariisis , seal saab vähemalt kinos käia . 
573	NA	 Tagasi Eestis , mõtlen võib-olla jälle nii . 
573	NA	 Kalev Kesküla tellis , et kirjutagu ma Ekspressile midagi Pariisist , ajaloolises-eestikultuurilises mõttes . 
573	NA	 Proovin . 
574	NA	 Pariis on muutumatus . 
574	NA	 Vähemalt minu jaoks . 
574	NA	 Iga kord , kui ma siia jõuan , rabab ta mind sellega , et kõik on sama . 
574	NA	 Mitte midagi pole vahepeal muutunud . 
574	NA	 Pärastlõuna on käes , söögiaeg hakkab läbi saama . 
574	NA	 Tviidpalitus vanamees ostab pärastlõunal kioskist värske Le Monde'i , mis kannab traditsiooniliselt homset kuupäeva , andes märku sellest , et ega tegelikult maailm ei muutugi . 
574	NA	 See Le Monde'i homne kuupäev on nagu Pascali kihlvedu või panus Jumala olemasolu peale : homme tuleb . 
574	NA	 Seni pole miski neid kihlvedusid tühistanud . 
574	NA	 Huvitav , mõtlen , kui kaua ta ( ikka see vanamees ) kodus peegli ees oma salli sättis . 
574	NA	 Võimalik , et see käib neil paari liigutusega , masinlikult nagu lipsusõlme sidumine . 
574	NA	 Ja kuidas tuul neid kunstipäraselt seatud salle ära ei liiguta ? 
574	NA	 Kas Kultuur ja Traditsioon on tõesti nii võimsad , et tuulgi neile midagi tee ? 
575	NA	 Majahoidja , õieti concierge , on ikka all oma valvepostil . 
575	NA	 Või kui see pole tema , siis see on tema naine . 
575	NA	 Või tütar . 
575	NA	 Ja kui kedagi näha pole , siis on nad kindlasti seal , oma kardina taga . 
575	NA	 Ja jätavad ikka kõik meelde . 
575	NA	 Tulemised ja minemised . 
575	NA	 Kui Monsieur Renard vanaks jääb , võtab tütar ameti üle , tal see nüüd juba selge : üürnike jagamine väärikusklassidesse , tervituste südamlikkuse doseerimine , olulisemate seikade fikseerimine nende elus . 
575	NA	 Hommikul kella kümne paiku teeb Monsieur Renard oma ringkäigu , lükkab kirjad uste alt sisse , suhhti ja suhhti . 
575	NA	 Uste all on vastavad vahed . 
575	NA	 Sealt puhub ja kostab ka , aga sellest pole midagi . 
575	NA	 Nii on ikka olnud . 
575	NA	 Ööseks võib ju vana salli sinna ette toppida . 
576	NA	 Ma ei tea , võib-olla pariislaste meelest on selle kümne aasta jooksul palju muutunud ja miski pole enam nii nagu vanasti . 
576	NA	 Minul pole silma nende mikroskoopiliste muutuste tabamiseks . 
576	NA	 Võib ju olla , et tänavatele on ilmunud uued automargid ja sallikandmise mood on kergelt teisenenud . 
576	NA	 Aga autosid pargitakse ikka vanamoodi teiste vahele : kolks vastu esimese auto stanget , kolks vastu tagumise auto stanget . 
576	NA	 Olen tähele pannud , et see on eesti külalisele üks meeldejäävamaid vaatemänge Pariisis , see autoparkimine . 
576	NA	 Nad vaatavad seda klõmmimist suurte silmadega nagu ülimat pühaduseteotust . 
576	NA	 Nagu polekski auto põrkerauad selle jaoks välja mõeldud . 
576	NA	 Nojah , need autod pole muidugi ju autod ka , pisikesed Renault'd ja Peugeot'd . 
576	NA	 Et siin linnas tasuks suurt autot pidada , peab jaksama ka autojuhti palgata , kes vahepeal kuskilt parkimiskoha otsib ja pärast restorani ette tagasi sõidab . 
576	NA	 Selleks peab olema Saadik , Pangadirektor , Vene Ärimees , ma ei tea kes . 
576	NA	 Rikaste elu , see on omaette maailm . 
576	NA	 Mis see minusse puutub ? 
577	NA	 Reaalne ja kujutluslinn lähevad kogu aeg segi . 
577	NA	 Reaalne linn on nagu linn ikka . 
577	NA	 Müra , ummikud , üsna talumatu õhureostus , metroo külm haisev tuuletõmbus , pilgukontakti meisterlik vältimine . 
577	NA	 Reaalne linn on see , kus inimesed käivad tööl ja lähevad õhtul koju telekat vaatama . 
577	NA	 Või kinno . 
577	NA	 Või restorani . 
577	NA	 Osadel pole kuhugi minna , ma ei tea , kuhu need lähevad , aga kuhugi nad ikka lähevad . 
577	NA	 Ühesõnaga , harilik elu , nagu inimestel igal pool maailma linnades . 
577	NA	 Kujutluslinn on see , mis kohe on kohal , nii kui sellest harilikust elust korra pilgu kõrgemale tõstad , välja vaatad . 
578	NA	 Pariisi on nii palju kordi jutustatud , raamatutes , piltidel , filmides , et sellest ei päästa teda enam miski , isegi tuumapomm ei päästaks ( kujutlus tuumapommist kuulub ka selle reaalse , igapäevalinna juurde , tänapäeva ) . 
578	NA	 Ta on jutustus , mis vallandub automaatselt iga hetk , kuhu ka ei vaataks , jõele või sildadele , ärklikorrustele või kohvikutele . 
578	NA	 Või sellele Prouakesele , kes raske nikerdatud välisukse enda järel kinni laseb kukkuda ja koerakese sülest maha paneb . 
578	NA	 Koerakesel on tepitud vest seljas . 
578	NA	 Proua tõmbab kasukahõlmad koomale . 
578	NA	 Väljas on ainult paar plusskraadi , tõeline Siberi külm . 
578	NA	 Koerake hakkab kohe keset kõnniteed asjale . 
578	NA	 Väike aurav hunnik . 
578	NA	 Mõlemad kaovad rahvavoolu . 
578	NA	 Koerajunnile mitteastumise instinkti omandad siin umbes paari kuuga . 
578	NA	 Ma ei tea , millel see põhineb , igatahes see töötab täiesti teadvustamatult . 
578	NA	 Ilmselt mingi nägemise-haistmise kiire koordineeritus , pluss mingi seitsmes meel , just see , mis tagab , et kingad 99% juhtudest puhtaks jäävad . 
578	NA	 Muidugi mitte turistidel . 
579	NA	 Pariisi jutustust on võimatu üles lugeda , üles lugeda kõike seda , mis sinna kuulub . 
579	NA	 Neil külmadel kuivadel päevadel oranžist ja lõhnavast mandariini- ( õieti klementiini- ) letist mööda minnes tuleb näiteks tingimata meelde Hemingway . 
579	NA	 Kuidas ta ostis neid jääkülmi ja suus nii värskelt lõhkevaid vilju . 
579	NA	 Ja kirjutas . 
579	NA	 Õppis kirjutama , nagu ta väidab . 
579	NA	 Ega ta ei osanud vist eriti prantsuse keelt , ta ei lugenud prantsuse kirjandust , ei kohanud prantsuse kirjanikke . 
579	NA	 Mitte sellepärast polnud ta siin . 
579	NA	 Pariis oli initsiatsioonipaik , sümboolne uks sellesse jutustusse , mis on kultuur . 
579	NA	 Sellesse muinasjuttu . 
579	NA	 Igatahes kandis külmade mandariinide söömine vilja . 
579	NA	 Või kuidas võtta . 
579	NA	 Nobeli preemia ja enesetapp , ma ei tea , kas saab need visata samadele kaaludele . 
580	NA	 Ma ei tea ka seda , mida just otsisid need eestlased siit sajandi alguses . 
580	NA	 Ma usun , et ikka sama ust , jutustusse , muinasjuttu . 
580	NA	 Neid uksi vist igal pool pole . 
580	NA	 On neid veel siin , samuti ei tea . 
580	NA	 Mälestuste kiht on juba nii paks , kõik on juba nii ära jutustatud , et alata saaks nagu veel ainult otsast peale , ikka samade sõnadega ... 
580	NA	 Aga millistega ? 
581	NA	 Nüüd ongi Pariis vist rohkem meeldetuletamise , anamneesi paik . 
581	NA	 Koht , kus miski ei muutu . 
581	NA	 Sedagi on väga vaja . 
581	NA	 Kultuur ei saa ilma selleta . 
581	NA	 Eestis on eesti kultuuri peaaegu võimatu meelde tuletada . 
581	NA	 Kõik kaob nii ruttu , kasvab võssa , vahetab omanikku , muudab tähendust , läheb moest . 
581	NA	 Ja meelest . 
581	NA	 Sellepärast ongi nii rahustav siia aeg-ajalt tagasi tulla . 
581	NA	 Just , tagasi . 
581	NA	 Veenduda , et pärastlõunane Le Monde kannab ikka homset kuupäeva , Pascali kihlveo lahendus on endiselt lahtine . 
582	 13.12.01 Santa-Lucia , luutsinapäev 	 13.12.01 Santa-Lucia , luutsinapäev 
583	NA	 Tegin eile õhtul oma plaanitud käigu Fnaci , et osta K-le jõuluks prantsuse-saksa sõnaraamat ( võtsin mõlemapidise Larousse'i ) ja E-le võib-olla plaate . 
583	NA	 Kõigepealt läksingi plaadiosakonda . 
583	NA	 Mul oli üks idee ja see oli minevikust . 
583	NA	 Ma ei tea täpselt , millal või kust ma ostsin selle Haydni tšellokontsertide plaadi Jacqueline du Préga . 
583	NA	 See oli Melodija litsentsiväljaanne . 
583	NA	 Küllap ostsin ta Leningradist . 
583	NA	 Seal me käisime paar korda Tartust , ööbussiga , peamine eesmärk oli plaate osta . 
583	NA	 Eestis ei olnud litsentsiplaate eriti saada ja vene esitused olid meie snobismile liiga viletsad . 
583	NA	 Tihti nad vist olid seda ka . 
583	NA	 Võimalik , et ostsin selle siis , kui sõitsime Leningradi kahekesi T-ga . 
583	NA	 Tukkusin öösel bussis tema vastu toetudes ega saanud und . 
583	NA	 See oli talv . 
583	NA	 Pimeduses jooksid mööda Peipsi-ääre magavad majad , ilusti reas . 
583	NA	 See karske üksteise vastas magamine oli meie suurim lähedus . 
583	NA	 Ma ei tea , kas T. ka midagi tundis . 
583	NA	 Või mida ma oleksin tahtnud . 
583	NA	 Ma oleksin tahtnud , et ta oleks tundnud . 
583	NA	 Võib-olla oli siiski T. toakaaslane ka , ma ei mäleta . 
583	NA	 Igatahes istus ta siis kuskil eraldi . 
583	NA	 Leningradis pidi maas olema hallikaspruuniks tallatud lumi . 
583	NA	 Kuskil jaamapuhvetis või pirožnajas jõime magusat kohvitaolist jooki ja sõime rasvapirukaid . 
583	NA	 Olin magamata ja uimane , oli külm . 
583	NA	 Plaate ostsin igatahes terve paki , sealhulgas džässi , mida ma kunagi eriti mõistnud ei ole . 
583	NA	 Sellest Jacqueline du Prést sai igatahes mu absoluutne lemmik aastateks . 
583	NA	 See paat mängis jõuluõhtul Reigis , kui A. vastu ahju istudes magama jäi . 
583	NA	 Küllap see ajas talle une peale . 
583	NA	 Ma ei teadnud siis midagi sellest , et tegemist on legendaarse salvestisega ja et Jacqueline oli selleks ajaks kaotanud võime mängida . 
583	NA	 Seda kuulsin Moskva tšellistilt Ivan Monighettilt , kes kevadel Reigi kirikus mängimas käis ja meie juures ööbis . 
583	NA	 Võib-olla ma natuke riivasin teda du Prést rääkides , mõtlen nüüd . 
583	NA	 Kunstnikud on ju kõik nii armukadedad . 
583	NA	 Mina lähen küll armukadedaks , kui minu eakaaslasi kirjanikke ülistatakse . 
583	NA	 Mina ise võin neid ülistada küll , siis nad on minu võimu all . 
583	NA	 Ma ei uskunud , et seda salvestist Fnacis on , see on ju kõik nii vana asi ! 
583	NA	 Alguses ei leidnudki , pidin juba ühe teise võtma , aga siis avastasin ta alumiselt riiulilt teiste tagant . 
583	NA	 Õhtul kodus panin kohe peale , oli küll täpselt sama . 
583	NA	 Mul on see vana Melodija plaadi ümbris täpselt silme ees , Jacqueline'il on seal seljas tumesinine sametkleit : olin temasse omamoodi armunud , see tšellohääl kõlas nii inimlikult , see oli mu oma hääl , kui ma oleksin osanud häält teha , siis see oleks olnud mu hääl . 
583	NA	 Plaat rändas koos teistega , viimaste noorusereliikviatega Koidu tänava prügikasti . 
583	NA	 Grammofon ei töötanud enam , tuli välja , ja ma lihtsalt ei jaksanud neid plaate enam kuhugi kolida . 
583	NA	 Nii need asjad läinud on . 
583	NA	 Aga see plaadiümbris on mul vist elulõpuni meeles . 
583	NA	 Need litsentsiplaatide ümbrised olid palju ilusamad , ka vist litsentsiga ostetud . 
583	NA	 See oli must , tumesinine ja kuld , väga pidulik . 
583	NA	 CD ei ole nii ilus . 
583	NA	 Krabinatest ja kahinatest on ka natuke kahju , need tegid hääle veel armsamaks ja lähedasemaks . 
583	NA	 Esitus meeldis mulle endiselt ja liigutas mind endiselt . 
583	NA	 Ta pole muidugi mitte üldse ajastutäpne , Haydn kõlab sellel nagu Mahler või ma ei tea kes . 
583	NA	 Samuti nagu Bachi klaverikontserdid tollel muusikaõpetaja Piiri käest laenatud välismaa plaadil , mida ma lõputult käiasin , kõlasid pigem nagu Tšaikovski . 
583	NA	 Aga mis siis . 
583	NA	" "" Ajastutäpne "" , ajalooline esitus pole ju ka muud kui ühe ajastu , konservatiivsete kaheksakümnendate-üheksakümnendate suurmood . "
583	NA	 Enamasti on see kuiv ja igav . 
583	NA	 Või lausa naeruväärne oma pretensioonis teada , kuidas oldi ja mida tunti 200 ja 300 aastat tagasi . 
583	NA	 Seda ei saa kunagi teada , ka noodid , ka raamatud ei informeeri meid sellest . 
583	NA	 Sedagi , kuidas oldi aastal 1983 , kui käisime Leningradis plaate ostmas ja lugesime Tartus Runnelit , ei saa enam täpselt teada . 
583	NA	 Saan ma siis väita , et ma seda mäletan ? 
583	NA	 Ma mäletan ainult seda , mis ikka on olnud , mis ma ikka olen olnud ja olen ka praegu . 
583	NA	 Lõppkokkuvõttes pole see põrmugi muutunud . 
584	NA	" Fnacist ostsin veel Grimmide muinasjutud ja kaks Mauriaci , "" Armastuse kõrbe "" ja "" Öö lõpu "" , mida mul prantsuse keeles seni polnud . "
584	NA	 Minu jaoks on nad olnud eestikeelsed raamatud , enam-vähem nagu eesti kirjandus . 
584	NA	 Alles poest välja minnes sain aru , et need Mauriacid olid umbes sama ost , mis du Pré , samast ajast . 
584	NA	 Kui ma nad nüüd siin Pariisis prantsuse keeles läbi loen , siis ehk on ring täis , võib-olla isegi vabanen nende lummusest . 
584	NA	 Grimme ja Mauriaci koos osta on ka väga loogiline . 
584	NA	" "" Armastuse kõrb "" ja "" Öö lõpp "" olid mu nooruse muinasjutud , lemmikmuinasjutud , mida ma elu pöörangutel ikka ja jälle lugesin , millega ennast kosutasin ja lohutasin . "
584	NA	 Täpselt nagu laps ( ja miks ainult laps , muinasjutud on algselt ju täiskasvanute jutud ) muinasjuttudega . 
584	NA	 Ma tahan näha , kuidas nad nüüd on . 
584	NA	 Poes vaadates tundus originaal siiski hoopis teistsugune kui tõlge . 
584	NA	 Kaks ise raamatut . 
584	NA	 Originaalis ta on asjalikum , kainem . 
585	NA	 Väga võimalik , et tookord Leningradist ostsin ka oma prantsuskeelse Mauriaci , Progressi väljaande , nagu neid tehti . 
585	NA	" Seal sees on "" Thérése Desqueyroux "" , aga pole "" Öö lõppu "" . "
585	NA	" Sealt tõlkisin ma "" Endisaegse nooruki "" . "
585	NA	 Mõtlesin täna hommikul voodist välja tulles , et nüüd olen ma ise ka juba üks adolescent d'autrefois , see , kes vanasti oli nooruk . 
585	NA	 Peale selle , et ma olen alati olnud üsna endisaegne , hoolimata kogu oma ajavaimukonformismist . 
585	NA	 Mu oma eluaeg , mu kaasaeg , tundub mulle siiski võõrana . 
585	NA	 Ma pole veel jõudnud sellega harjuda . 
585	NA	 Ma ei harju nii ruttu . 
586	NA	 Eile oli hall ja kontideni tungivalt külm , täna on sama . 
586	NA	 Homseks lubatakse juba miinuskraade . 
586	NA	 Päris külmaga ma polegi Pariisis olnud , tookord 11 aastat tagasi jaanuaris oli vist siiski natuke üle nulli . 
586	NA	 Saab siin külma ka ära näha . 
586	NA	" Ma ei tea , miks ma olen tahtnud kogu aeg seda või teist "" ära näha "" . "
586	NA	 Näeks ära , oleks süda rahul . 
586	NA	 Näeks ära armastuse , näeks ära elu , näeks ära külma Pariisis , ma ei teagi , mida veel . 
587	NA	 Lehitsesin Ennot . 
587	NA	 Tema pealkirjad on väga head . 
587	NA	 Geniaalsed pealkirjad , neist üksi juba piisaks , et olla suur luuletaja . 
587	NA	 Selle asemel on suureks peetud seda naeruväärset eputist Underit . 
587	NA	 Eesti kultuuri sisemine omadus on ennast mitte ära tunda , tunda ennast ära ainult võõras , järeletehtus , tunnustatus , keskmises ja mõttetus . 
587	NA	 Paratamatult põen ma ise sama haigust . 
587	NA	 Me oleme kõik sellest nakatunud . 
587	NA	 Enno õnneks jäi ta eesti kirjandusest eraldi . 
588	 14. 12. 01 	 14. 12. 01 
589	NA	 Veel üks punane päikesetõus , punane selle sinaka büroohoone klaasseinal , mille ülemine ots üle maja paistab . 
589	NA	 Uni läheb vara pealt ära , täna õnnestus siiski kaheksani magada . 
589	NA	 Kuna on selge , hakkas kaheksa ajal juba ahetama . 
589	NA	 Põhjalik unenägu lennuki peale minemisest . 
589	NA	 Kõigepealt ma ei jõudnudki minna Kadrit kella kümneks lennuki peale viima . 
589	NA	 Olin talle lubanud , aga nüüd oli kell juba kümme . 
589	NA	 Helistadagi polnud enam mõtet , sest ta ei oleks enam kuidagi jõudnud . 
589	NA	 Siis aga oli vaja ise lennuki peale saada , kella kaheteistkümneks . 
589	NA	 See oli pigem Ly , kellega pidin minema . 
589	NA	 Või pidin ma üksi minema , tema pidi ainult saatma . 
589	NA	 Ja ema-isa pidid ka saatma tulema . 
589	NA	 Läksin Kalestesse neile järele . 
589	NA	 Kõndisin põllul mööda aiaäärt , aed vankus , postid olid mädad , lambad ähvardasid minu ära olles sisse tungida . 
589	NA	 Otsisin tugevamat posti , millega mõnda kohta kindlustada , aga kuskilt polnud võtta . 
589	NA	 Ema ja isa olid sealsamas . 
589	NA	 Kell oli juba kolmveerand kümme . 
589	NA	 Kas ma üldse enam jõuan . 
589	NA	 Takso oli tellitud maja ette . 
589	NA	 See oli kellegi korter , kahe sissekäiguga , üks viis tagatrepile . 
589	NA	 Enne äraminekut pidi seal asjad korda panema ja ühtlasi pidin oma kohvri pakkima , mis oli veel täiesti tegemata . 
589	NA	 Autojuht oli juba seal , seisis baarileti taga ja teenindas , Ly oli ka seal . 
589	NA	 Autojuht oli toonud mulle tellitud lennukijalatsid ( või pidi neid seal lõunas vaja minema ) , need meenutasid pigem pehmet koogipakki , ruudukujulisi kooke , flanisid . 
589	NA	 Ta pidi need peaaegu baarileti taha unustama . 
589	NA	 Hakkasime kõik minema , ema-isa ka . 
589	NA	 Kohver oli ikka veel pakkimata . 
589	NA	 Kas ma jõuan ? 
589	NA	 Tundus , et enam ei jõua mitte kuidagi . 
589	NA	 Siiski , kell oli alles kolmveerand kümme , lennuk läks kell kaksteist , järelikult pidi igatahes jõudma . 
589	NA	 Kuna reis oli Euroopa piirides , alla 3000 kilomeetri , siis ei pidanud kaks tundi enne kohal olema . 
589	NA	 Samas olid need odavad piletid , mis nõudsid varem kohal olekut . 
589	NA	 Tundus siiski , et jõuab . 
589	NA	 Võib-olla koguni jääb lennujaamas veel palju aega oodata . 
589	NA	 Aga tagant ust tuli veel proovida , on ta lukus . 
589	NA	 Kõik see võttis nii lootusetult kaua aega . 
589	NA	 Väga rahutu unenägu ja üldse on rahutu . 
589	NA	 Liiga erutatud . 
589	NA	 Kõhtki lahti . 
589	NA	 Kontrollisin praegu sahtlist K. kirjade alt oma ärasõidupiletit . 
589	NA	 See on tõesti kell 12 , 21.12.2001. 
589	NA	 Ainult kahed ja ühed , neli korda 12 , kokku 48 ehk 12. 
590	NA	 Vaja kuidagi maha rahuneda , muidu on kohale jõudes energiavarud otsas . 
591	NA	 Külm on tõeline , see päikesetõus oli lausa juhanliivilik . 
591	NA	 Igal juhul alla nulli . 
591	NA	 Päevaks lubatakse Pariisis nulli , Marseille's oli öösel lund sadanud . 
591	NA	 Õhtupoole lähen uuesti teepoodi , toon oma kotitäie ära ; eile polnud kõiki asju saada , pidid täna tulema . 
591	NA	 Nad teevad kingitusepakid ka valmis . 
591	NA	 Nendega on nüüd mureta , ülearugi vist sai . 
591	NA	 Aga küll nad ära kuluvad . 
591	NA	 Eile oli luutsinapäev , tuli õhtul meelde küünladki põlema panna . 
591	NA	 Eks see vana kalendri järgi oli nüüdsel jõuluajal , kõige pimedamal ajal. 
591	NA	 Praegu on veel aega natuke pimedamaks minna , seitse päeva . 
591	NA	 Siin päevad enam peaaegu ei lühene , Eestis küllap veel mõne minuti . 
592	NA	" "" Öö lõpp "" on prantsuse keeles lugedes tõesti teistmoodi . "
592	NA	 Ma nagu võõrdun temast , ta muutub tavalisemaks , kaotab saladuse . 
592	NA	 Ja ongi hea . 
592	NA	 Prantsuse keeles ta on liiga selge . 
592	NA	 Kõige erutavam lugemismaterjal on ikkagi muinasjutud . 
592	NA	 Miks ma neid nii kaua pole lugenud ? 
592	NA	" Huvitav , mida Enno selle muinasjutu all mõtles , mille juurde ta ikka ja jälle tuli : muinasjutt üksinda jääb ( luuletuses "" Jutluse ajal "" , kui õitsev suvine loodus kirikusse sisse voolab ja muudab jutluse unenäoliseks või see läheb päevaunelusega segi ... ) . "
592	NA	 Muide , väga tabav tal : muinasjutt on tõesti seal , kus loodus ja uni , elu ja unelus segi lähevad , kokku jooksevad . 
592	NA	 Väljas on täna jälle nii valge , et tahaks kohe sinna valguse kätte minna . 
592	NA	 Kuigi ilmselt üsna krõbe külm , tuule pärast . 
592	NA	 Tuul lõgistas vastu hommikut luukegi . 
592	NA	 Idatuul on õnneks , muidu puhuks elamise külmaks küttest hoolimata . 
592	NA	 Neist ühekordsetest akendest lausa voolab külma . 
592	NA	 Pärast sõda Pariisis kortereid ei köetud , küll aga kohvikuid . 
592	NA	 Sellepärast Sartre ja teised selleaegsed töötasidki hommikust saadik kohvikus . 
592	NA	 Viivi on rääkinud , et ei viitsinud talvel kütta ja polnud ka , millega kütta , nii et oli Pegasuses , kirjutas seal : Kohvik on talvehotell ... 
592	NA	 Ma ei ole siin ammu kohvikus käinud . 
592	NA	 Ei tõmba . 
592	NA	 Kohvikud pole enam need . 
592	NA	 Igal ajal omad asjad . 
593	NA	 Kella kuue ajal ärgates kuulasin ringbulvari müra ja sain selle hõredusest aru , et kell pole veel seitse . 
593	NA	 Olen õppinud selle hääle järgi aega arvama . 
593	NA	 Kella seitsme paiku muutub ta tihedaks ja intensiivseks . 
593	NA	 Kella kolme-nelja paiku on kuulda üksikute autode kihutamise häält . 
593	NA	 Üks oskus , mida varsti enam sugugi vaja ei lähe . 
593	NA	 Ootan kirja , nagu ikka . 
593	NA	 Majahoidja pole veel käinud . 
593	NA	 Venitan väljaminekuga seni , kuni ta ära käib , siis on näha , kas on midagi või pole . 
594	NA	" Õppisin parajasti "" Rändaja õhtulaulu "" pähe , avastades , et selle luuletuse struktuur on ikka täiesti müstiliselt põimitud ja seda võib tõesti lõpmatult korrata , lõpmatult kõndida , see viib tõesti transsi ; need lõputud tagasivõtmised ja teisendatud kordamised loovad alguse ja lõputa ringi , spiraali , ja sealjuures on seda üsna raske meelde jätta , ja sealjuures on see kõik väga loogiline ja väga harmooniline ja väga meloodiline ... kui majahoidja sammud tulid . "
594	NA	 Veel üks äraõpitud kasutu oskus : ära kuulda , kas ta tuleb ukse taha või läheb mööda . 
594	NA	 Arvasin seekord , et eksisin . 
594	NA	 Ta oleks nagu tulnud , aga midagi polnud . 
594	NA	 Alles natukese aja pärast märkasin , et valge nurgake paistab ukseesise salli serva alt . 
594	NA	 Oligi K. kaart talveudusse mähitud Tallinnaga . 
594	NA	 Tuleb välja , et ta oli seal Res Publica üldkogul . 
594	NA	 Vaat kus nali . 
595	 15. 12. 01 	 15. 12. 01 
596	NA	 Aina raskem on hommikul midagi kirja panna . 
596	NA	 Äraminekuerutus on juba liiga suur . 
596	NA	 Eile jätsin hüvasti teepoega , Palais des Thés'ga , ja jätsin ühtlasi sinna ka kenakese summa raha . 
596	NA	 Poeproua kinkis mulle lisaks kohustuslikule kingile ( üle 100-eurose ostu eest ) veel ühe paki jõuluteed . 
596	NA	 Olin lasknud mitu pakki jõuluteed kingitusepakki pakkida . 
596	NA	 Ta ütles , et siis jääb üks mulle endale ka , saan proovida . 
596	NA	 Igatahes seda teed nüüd on . 
596	NA	 Poiss tegi kingitusepakid väga ilusad . 
596	NA	 Natuke ma vist ikka meeldisin talle . 
596	NA	 Meil oli selline isiklik suhe . 
596	NA	 Küllap ta leidis , et ma olen farouche , timide ( metsik , arglik , häbelik ) . 
596	NA	 Ei , teepoest on kahju . 
596	NA	 Aeg-ajalt võiks seal ikka saada käia . 
596	NA	 Avaksin Tallinnas sellise teepoe , aga poleks vist kundesid , ei tasuks ära . 
596	NA	 Liiga peen värk . 
596	NA	 Ma saan aru , miks inimesed tahavad elada sellises suurlinnas nagu Pariis . 
596	NA	 Siin on võimalus , kas või möödaminnes , nuusutada tsivilisatsiooni peenemaid õisi . 
596	NA	 Selles on midagi väga lohutavat . 
596	NA	 Teepood on just selline koht , kus on tunda , kuidas suurlinn tõmbab endasse maailma rikkusi . 
596	NA	 Need sellelt või teiselt India või Hiina või Jaapani mäenõlvalt korjatud lehekesed , nende aroom ja toime . 
596	NA	 Kui paljude inimeste käed on puudutanud neid lehti , neid pakke ja kaste , enne kui nad minu teekannu maanduvad ? 
596	NA	 Nende teekonda saaks kujutada maailmakaardil , nagu kujutatakse vürtside ja kalliskivide teekonda Suure Siiditee ajastul . 
597	NA	 Esimesed punased laigud on ilmunud korstnatele . 
597	NA	 Külm on vist oma haripunktis , hea mitu kraadi peaks olema . 
597	NA	 Ärkasin , nagu ikka viimasel ajal , pimedas . 
597	NA	 Siiski , mingit kuma oli juba taevas , sinakat õhetust . 
597	NA	 Seal koidu pool on hommikul üks suur hele planeet , kui natuke pead aknast välja ajada ja sinnapoole küünitada . 
597	NA	 Veenus või mis ta on . 
597	NA	 Täna lähen kohe nüüd hommikul Saint-Germaini metsa . 
597	NA	 Ma pole seal hommikul käinud . 
597	NA	 Kuigi hommik saab juba läbi , päike tõuseb . 
598	 16. 12. 01 	 16. 12. 01 
599	NA	 Eile õhtul saatkonna jõulupeol , pärast koos Neeme ja Mairega Fouquet'sis . 
599	NA	 Neeme tuli New Yorgist Tallinna kaudu , ütles , et Tallinn oli troostitu mulje jätnud . 
599	NA	 Mõlemad olid ülielegantselt mustas , mingi Jaapani disain . 
599	NA	 Rääkisid Murakamist , peaks ikka tema raamatuid ostma . 
599	NA	 Jõulupidu oli ootamatult südamlik . 
599	NA	 Pean ikka neile enne äraminekut veel koogiga külla minema . 
599	NA	" Õhtul vaatasin telekast veel filmi "" Mon homme á moi "" ( "" Minu mees "" : ujulatreener armub ujujasse ; see väidab alguses , et teda küll mehed ei huvita , aga pärast armub ka , jätab oma tüdrukugi maha , selline armas poiss , farouche , timide ; pärast tuleb välja , et treeneril on aids , ta hakkab varsti surema ; veel on tal värvikas ema jne. ) , ikkagi liigutav film : armastus , surm . "
599	NA	 Öö oli vist eriti külm , isegi kolme teki alla oli tunda . 
599	NA	 Ärkasin kell kuus rästiku-unenäo peale . 
599	NA	 Linnud mängisid Pääskülas murul . 
599	NA	 Linnuema ütles pojale ( ma kuulsin pealt ja sain aru ) , et see ei läheks sinna männi alla , seal on rästik . 
599	NA	 Käbide hulgas polnud midagi näha , ainult väikesi tigusid , mida nokkida . 
599	NA	 Siis see poeg oli väike laps , kes seal käbide hulgas mängis . 
599	NA	 Oligi suur kirju rästik , sisises lapse peale , see sirutas ikka oma kätt . 
599	NA	 Püüdsin teda kuidagi takistada . 
599	NA	 Siis tundsin hingust oma käe vastas , seal oli teine rästik , hele , kes minu peale sisises . 
599	NA	 Üritasin teda puukoore tükiga ära ajada . 
599	NA	 Ta hüppas mu näo suunas , ärkasin . 
599	NA	 Kell oli kuus . 
599	NA	 Nüüd hakkab koitma , koidueelne sinine hämarik . 
599	NA	 Lähen metsa . 
599	NA	 Õhtul viie ajal leppisime Neemega Beaubourg'i , saab veel näituselgi käia ... 
600	NA	 Kella kolme ajal 
601	NA	 Kui hele ja turvaline võib olla üks selline talvepärastlõuna . 
601	NA	 Valgus korstnal köögiakna kõrval muutub kollasemaks , valgusevööt nihkub ülespoole , kuni ainult korstnaotsa punased savitorud jäävad hõõguma . 
601	NA	 Katuselt on kuulda tuule kohinat . 
601	NA	 Linn on täna nii vaikne . 
601	NA	 Aeg-ajalt kostab koridorist või kuskilt korterist inimeste hääli . 
601	NA	 Jõudsin metsast tagasi juba keskpäeval , ostsin alt pagarilt pool baguette'i , mida hammustasin juba majauksel , öeldes mind endast mööda lasknud mehele , kes väljumas oli ja ukse lahti tegi , suu täis , merci . 
601	NA	 Mets ei olnudki hommikul nii inimtühi , kui ma arvasin , tervisejooksjaid ja rattasõitjaid oli juba päris palju . 
601	NA	 Eile , laupäeva lõunal , oli ta palju tühjem . 
601	NA	 Peaaegu kedagi polnud . 
601	NA	 Nagu mõnel kevadõhtul kella seitsme-kaheksa ajal. 
601	NA	 Pardiloigud olid jääs . 
601	NA	 See oli tume läbipaistev jää , lemmed olid sellesse külmunud ja heleroheliseks muutunud , ta paistis õige õhuke . 
601	NA	 Tegelikult kandis peal . 
601	NA	 Keskele ma küll igaks juhuks ei läinud . 
601	NA	 Eks pardid ole nüüd jõe peal . 
601	NA	 Jõgi sätendas all orus päikese käes , majakorstnatest tuli lehtpuusuitsu lõhna . 
601	NA	 Vaevalt ma enam kunagi sinna lähen . 
601	NA	 Raudteeäärsed majad on juba nii tuttavad . 
601	NA	 Tagasiteel jäin soojas vagunis tukkuma , nagu ikka viimasel ajal. 
601	NA	 Tegelikult polegi väljas nii külm , kui räägitakse . 
601	NA	 Päris mõnus , kuiv ja kerge õhk . 
601	NA	 Palju parem , kui mõnel soojal niiskel sügispäeval , kui mets oli alles rohelistest lehtedest pime ja justkui lämmatav . 
602	NA	 Hommikul läksin jala Triumfikaare juurde , sest buss läks nina eest ära . 
602	NA	 Linn oli veel õige tühi , lennukite kiirgavad jäljed taevas andsid märku , et päike oli juba tõusnud . 
602	NA	 Ma ei tea , millal ma õpin minevikust lahti laskma , tegelikult lahti laskma kõigest sellest , mis ma olen kogunud . 
602	NA	 Majad ja asjad on veel tühi-tähi . 
603	NA	 Üks käblik laulis metsas . 
603	NA	 Üldiselt on nad vaiksed , ainult täristavad natuke mu peale oma risuhunnikult , aga eriti nad siin inimest ei karda , neid võib päris lähedalt vaadata . 
603	NA	 Õige pisike pruun lind , saba püsti . 
603	NA	 Orus härmas puuriidast edasi ( ilm on nii kuiv , et härmatist enam peaaegu ei ole , see peeneteraline , nagu tolm , ei koo enam mingeid mustreid ) seisin ja vaatasin kahe orava tegutsemist noore vahtra otsas . 
603	NA	 Nad nagistasid seemneid süüa , sabad soojaks seljas , ei teinud minust väljagi . 
604	NA	" Kodus keetsin oma igavesi spagettisid ( nad ei ole mind põrmugi ära tüüdanud ) , ronisin pärast seda diivanile "" Öö lõppu "" lugema . "
604	NA	 Sel ajal oli korstna peal näha veel teise korstna varju , samuti sellest tuleva õhukese suitsu kiiresti liikuvat varju . 
604	NA	 See on maja küttekorsten , radiaatorid on kuumad , tuba on soe . 
604	NA	 Vahepeal magasin , siis lugesin raamatu lõpuni . 
604	NA	 See lõpp liigutas mind , nagu ta ikka on liigutanud . 
604	NA	 Kuigi algus tundus seekord natuke ükskõikseks jätvat – samuti nagu iga kord ennegi . 
604	NA	 Muinasjutud , mis meid kord õrnas eas on liigutanud , jäävadki meid liigutama . 
604	NA	 Selles osas ei muutu meis miski . 
604	NA	 Ja muus osas . 
604	NA	 Elu on siiski nii pikk : muinasjutt tundub juba ammu selge olevat , pähe kulunud , ja ikka veel ja ikka veel tuleb teda üle korrata ... 
604	NA	 Isegi talvise päeva õhtupoolik on päris pikk . 
604	NA	 Üleõue valge sein , mis meenutab natuke midagi eksootilist , Põhja-Aafrikat , kus ma käinud pole , on ikka veel heledas päikesepaistes – selle seina ülemised sakid vähemalt . 
604	NA	 Päikest ennast ei näe siit korterist enne kui ükskord kevadel , ma ei mäleta enam , vist alles aprillis . 
604	NA	 Ja varsti , kui pimedaks läheb , ei ole päev veel põrmugi lõppenud , on küll öö , aga uni on veel kaugel ; siingi linnas tuleb talvel nii pikalt pimeduses elada ... kuigi see pimedus on peaaegu valge , isegi siin üleval , kuhu otseselt ei ulata ühegi tänavalambi valgus . 
604	NA	 Taeva kuma linna kohal on nii hele . 
604	NA	 Tähti pole näha , peale nende kahe heleda planeedi hommikul . 
604	NA	 Kui ärkasin , oli peaaegu kogu maja veel pime , siiski , kahes köögiaknas seal üle õue põles tuli . 
604	NA	 Võib-olla unustatud . 
604	NA	 Varsti süttis neid veel , siis hakkas torudest kostma veelaskmise häält . 
604	NA	 Teisigi oli , kellele talvine pühapäevaöö oli olnud liiga pikk , et see lõpuni magada . 
604	NA	 Juba süttis veelgi mõni köögiaken , oli näha , kuidas mees selles köögis , kus peaaegu alati , nii varahommikul kui ka hilja öösel ( unetud ! ) põleb hele päevavalguslamp , kannu kohvi puistas . 
604	NA	 Seal köögis on ilus mööbel , pruun ja roheline , vähemalt nii ta siit paistab . 
604	NA	 Varsti kaob päike neilt viimastelt punastelt korstnatorudelt , aga veel on hästi valge . 
604	NA	 Käin kontorist läbi , vaatan meilid üle , et kella viiese kohtumiseni aega surnuks lüüa . 
604	NA	 Pärast liigutava raamatu lõpetamist tuleb alati mingi tühjus , äkki pole midagi teha . 
604	NA	 Elus ei toimu midagi . 
605	 17. 12. 01 	 17. 12. 01 
606	NA	 Eilne ramadaani lõpu õhtu läks tõelise priiskamise tähe all . 
606	NA	 Kõigepealt kunstiõgimine . 
606	NA	 Vaatasime Beaubourg'is kahte suurt näitust . 
606	NA	 Üks oli New Yorgi juudimuti ( nime peab järele vaatama ) fotonäitus inimestest , kehadest , seksimisest , surmast ( isegi üks surnu oli , haiglavoodil , lõug rätikuga üles seotud ; teiste piltide peal oli ta veel elus , ta suri aidsi , seeria viimasel pildil oli tema leinav partner , üksi jäänud ) . 
606	NA	 Kokkuvõttes oli see mõjuv , eriti kui pildid olid slaidiprogrammis üksteise järel liikuma pandud ja muusika taha . 
606	NA	 Aga veel kord kinnitas see näitus , et looming kasvab suureks aastate jooksul ja tänu suurele visadusele oma rauda taguda . 
606	NA	 Eestis ei kohta naljalt sellist visadust . 
606	NA	 Head algused jäävad ilma suure järjeta . 
606	NA	 Pole ruumi kasvada ... 
607	NA	 Teine oli Jean Nouveli arhitektuurinäitus . 
607	NA	 Ja kolmas oli ka veel , Jean Dubuffet , seda enam ei jaksanudki vaadata , mis liig , see liig . 
607	NA	" Neeme ostis mulle Les Mots á la Bouche'ist , sellest Sainte-Croix de la Bretonnerie tänava gay-raamatupoest , kuhu ta sisse meelitasin ( et riiulil oma raamatut näidata ! ) , Edmund White'i "" Farewell Symphony "" , mis paistab alguse järgi otsustades olevat hästi selgelt ja kergelt kirjutatud hästi loetav raamat . "
607	NA	 Pealegi algab ta Pariisis Pére-Lachaise'i surnuaial , nii et igati asjakohane kingitus . 
607	NA	 Siis jõime Etoile Manquante'is veini ja rääkisime , pärast läksime l'Arganier'sse sööma , jõime veel veini ja rääkisime veel rohkem , isegi hääl jäi kähedaks . 
607	NA	 Pole ammu nii palju rääkinud . 
607	NA	 Pole tegelikult harjunudki enam rääkima . 
607	NA	 Hommikul ärkasin jälle kella kuue ajal , pärast seitset tulin voodist välja . 
607	NA	 Järjekordne külm selge hommik . 
607	NA	 Päike on tõusnud . 
607	NA	" Lugesin hommikuks paar Grimmi muinasjuttu , "" Kaksteist venda "" , "" Jeannot et Margot "" ( Hans ja Grete ? ) "
607	NA	 ... Tahaks ka muinasjuttu kirjutada , aga ei oska . 
607	NA	 Ehk ükskord tuleb välja . 
607	NA	 Siis võib küll rahul olla . 
608	NA	 Telefoni automaatvastajas on juba teade , et á votre demande , votre boīte vocale sera détruite dans cinq jours ( vastavalt teie tellimusele kuulub teie kõnepostkast viie päeva pärast hävitamisele ) . 
608	NA	 Täna võiks mõni kiri tulla ... 
608	NA	 Saaks vastu kirjutada , muidu ei oskagi nende järelejäänud päevadega midagi peale hakata ... 
609	 18. 12. 01 	 18. 12. 01 
610	NA	 Täna ma mõtlen , et kas eluseikade meeldetuletamisel on üldse suuremat tähendust . 
610	NA	 On sel tähtsust , on nad enne või pärast ? 
610	NA	 Kas nad on selle põhjus , mis on nüüd , kas nende juurde tagasi minnes saab teada ja aru sellest , milleni nad on viinud ? 
610	NA	 Või pole nad viinud mitte millenigi . 
610	NA	 See , mis on , oli juba ammu enne kõiki eluseikasid . 
610	NA	 Ja isegi võib-olla enne vanaemade ja vanaisade eluseikasid . 
610	NA	 On üks vana muinasjutt , mida ma elan , mida ma eluga endale jutustan . 
610	NA	 Alguse uurimisega tahan ma ligi pääseda lõpu saladusele – aga usun ma tõesti , et see on võimalik ? 
611	NA	 Ei saa öelda , et ma poleks proovinud . 
611	NA	 Isegi psühhoanalüüsiga . 
611	NA	 Ma jutustasin sellele mehele ühte ja teist , sedasama , mida ma siin olen jutustanud , pluss-miinus . 
611	NA	 Ta kuulas professionaalsel ilmel . 
611	NA	 Kui kolmveerand tundi läbi sai , heitis ta pilgu kellale . 
611	NA	 Siis maksin ja läksin ära . 
611	NA	 Kergendus oli iga kord suur . 
611	NA	 Kes siis ei tunneks kergendust , kui saab ära rääkida . 
611	NA	 Jutustada oma tühist elu , millel pole rohkem tähendust kui miljonitel ja miljarditel teistel eludel . 
611	NA	 Loomulikult peab selle eest maksma . 
611	NA	 Kes siis seda tasuta kuulata viitsib . 
611	NA	 Temalgi oli enamasti igav . 
611	NA	 Meie suured draamad on suured vaid meie jaoks . 
611	NA	 Või hästi kokku võetud jutustuses , muinasjutus . 
611	NA	 Iseenesest on nad tühised ; ma usun , et ka suured kuriteod , need , mida nii nimetatakse , on iseenesest tühised ja armetud . 
611	NA	 Kirvega pähelöömine , tulistamine . 
611	NA	 Ainult nende paratamatu tagajärg annab neile tagantjärele sellise kaalu . 
611	NA	" Tegelikkuses on nad liigutused miljonite liigutuste reas , mis kokku moodustavad "" elu "" . "
611	NA	 Seda on võimatu rekonstrueerida . 
611	NA	 Kunagi ei saa teada , kust miski tuli . 
611	NA	 Meelde mahub väga vähe . 
611	NA	 Mu psühholoog unustas kiiresti sellegi vähese , mis ma talle nende kolmveerandtundide jooksul jutustada jõudsin . 
611	NA	 Tal oli peas oma skeem , ebateadlik seegi , skeem , mille me asetame igale uuele inimesele , kui teda kohtame . 
611	NA	 Võib-olla see polegi nii vale . 
611	NA	 Iga inimene tähendab meile meie elus midagi . 
611	NA	 Tal on oma koht selles skeemis , mis oleme me ise . 
611	NA	 Ta langeb kohe , lopsti , sellesse pessa , mis teda ootab , ja sinna ta jääb . 
611	NA	 Sest hetkest peale näeme teda igavesti sellisena . 
611	NA	 Mulje , mida me oleme võimetud defineerima . 
611	NA	" Ja teiselt poolt – iga inimene meie "" karjast "" , meie seoste hulgast siin elus , võib meile midagi öelda meie kohta . "
611	NA	 Ja see on tõde . 
611	NA	 Üks tõde . 
611	NA	 Või osa tõest . 
611	NA	 Kunagi mitte kõike . 
611	NA	 Psühholoog või mitte , see pole väga oluline . 
611	NA	 Raha kulub teistelegi suhetele , maksta tuleb kõigi oma pihtimuste eest ja psühholoog on kokkuvõttes ehk veel odav . 
611	NA	 Need paarkümmend tuhat krooni , mis ma tema peale kulutasin , mis need siis ikka ära ei ole , kogu elus raisatud rahaga võrreldes . 
611	NA	 Ja mis rahaga muud teha ? 
611	NA	 Kas temaga siis saab midagi muud teha ? 
611	NA	 Süüa teda , armastada , kallistada , rääkida temaga , magada temaga ? 
611	NA	 Ainult kulutada . 
611	NA	 Nagu elugi . 
612	NA	 Psühholoog ütles mulle kaks tähelepanuväärset lauset , mis mul on meeles . 
612	NA	" Esimene käis mu maja kohta : "" See maja paistab teile väga tähtis olevat . "" "
612	NA	 Ma polnud osanud seda nii näha . 
612	NA	 Olin teda pigem pidanud tühiseks , ebaoluliseks takistuseks oma suures ja tähtsas elus . 
612	NA	 Ja ometi ma aina tegelesin sellega . 
612	NA	 Mõte ümberehitustest võis mind köita kuudeks : joonistasin plaane , kujutlesin detailideni elu uutes tubades , tundeid , valgust , inimesi , mida ja keda need toad pidid kohale meelitama nagu metsa üles seatud linnupüünised . 
612	NA	 Samuti võisin mäluda põgenemisplaane , maja mahajätmisplaane , oma triumfi maja üle . 
612	NA	 Kõige hämmastavam on see , kui vähe mahamüümine selles suhtes muutis . 
612	NA	 Kui vähe üldse muudavad teadlikud teod , suured sammud . 
612	NA	 Mitte midagi . Á la rigueur , rangelt võttes : oma elu ei saa muuta . 
613	NA	 Minu viga psühholoogi selle majalause interpreteerimisel oligi see , et ma võtsin seda kui käsku midagi ette võtta . 
613	NA	 Maja hävitada , et ta ei seisaks enam elul ja arusaamisel põigiti ees , kaotaks oma ebaproportsionaalse tähtsuse . 
613	NA	 See on ikka mu viga olnud , inimeste juttu juhisena võtta . 
613	NA	 Kuna ma ise ei tea , mis teha , siis on kõik nõuanded nii peibutavad . 
613	NA	 Nii hea oleks neid järgida . 
613	NA	 Aga inimeste nõuandeid ei tule kunagi järgida . 
613	NA	 Need lähtuvad alati neist enestest , nende huvist või ükskõiksusest . 
613	NA	 Neid tasub kuulata , neid tasub kõrva taha panna , aga mitte kunagi võtta neid tegevusjuhiseks . 
613	NA	 Need on võib-olla tõe elemendid , aga mitte lahendused . 
614	NA	" Teine huvitav lause oli see , mis ta ütles "" Thérése Desqueyroux' "" ja "" Öö lõpu "" kohta , kui olin need talle ümber jutustanud : "" See on ju muinasjutt emast ja isast . "" "
614	NA	 Tookord mulle tundus , et ma sain aru , mis ta mõtles . 
614	NA	 Nüüd ma ei mäleta seda enam . 
614	NA	 Et ta aga nägi seda muinasjutuna , oli igal juhul tervendav . 
614	NA	 Mul on tõesti kalduvus romaane tõe pähe võtta . 
614	NA	 Küllap see on ka osa meie kultuurist , romaane nii tõsiselt võtta . 
614	NA	 Muinasjuttudes tihti öeldakse , et see on muinasjutt , lõpetatakse nad mõne sellise vormeliga nagu , et kui nad veel surnud pole ... 
614	NA	 Või antakse otsesõnu mõista , et see oli vale . 
614	NA	 Muinasjutt ei tohi meid lummama jääda liiga kauaks . 
614	NA	 Mõneks imeliseks hetkeks pärast jutuvestja vaikimist ja enne tõelise elu juurde tagasipöördumist . 
614	NA	 Aga romaanid kipuvad eluga segi minema . 
615	NA	 Siiski , psühhoanalüüs , kui ma seda muidugi nii võin nimetada , on vaid üks kohtumistest elu pikas kohtumiste ahelas . 
615	NA	 Just , ahelas . 
615	NA	 Mitte see lüli , mis ahela lõpetaks , keti maha vedelema jätaks . 
615	NA	 Ma ei usu seda . 
615	NA	 Ükski inimene ei saa meid vabastada meie elust , mille me sündides kaasa oleme saanud . 
615	NA	 Inimesed on kõik nii terviklikud , nii loogilised , nii valmis . 
615	NA	 Juba lapsena . 
615	NA	 Ainult ennast on raske nii näha , endal tundub ikka midagi hoopis teistsugust ees olevat . 
616	NA	 Eile tulin töö juurest lõuna ajal ära . 
616	NA	 Seal polnud enam midagi teha . 
616	NA	 Kes see ikka jõulunädalal helistab . 
616	NA	 Ega ei helistagi , telefon on tumm . 
616	NA	 Või kui , siis on see Tiina-Mai , kes tahab kokku saada ja juttu rääkida , sest tal pole siin kellelegi teisele oma elust rääkida , oma raskustest . 
616	NA	 Ma olen ikka hea kuulaja olnud , täitsa tasuta . 
616	NA	 Mul on isegi olnud tunne , et ma pean veel nende pihtimuste eest maksma , samuti kui ma pean maksma enda pihtimuste eest , kuigi siin pole mingit loogikat . 
616	NA	 See on tunne . 
616	NA	 Ja tema sai mu lõpuks ka kodust kätte , tuleb täna õhtul instituuti . 
617	NA	 Lõuna ajal koju tulla oli kummaline ja meeldiv . 
617	NA	 Korter oli nii valge , päike paistis . 
617	NA	 Ma olen siin ju päeval olnud küll , nädalavahetustel , aga argipäeval on tunne teine . 
617	NA	 Sõin ja viskasin diivanile pikali , võtsin musta pleedi peale , sest aknast tuleb kõvasti külma . 
617	NA	" Võtsin White'i "" Hüvastijätusümfoonia "" – milline suhete tulv seal ! "
617	NA	 Inim- , seksuaalsuhete tulv , mis ometi jätab mulje , et ta on sama üksi kui mina , et need suhted uhuvad tema elu samamoodi kui üksindus . 
617	NA	 Sama teeb välja . 
617	NA	" Ei rohkem ega vähem "" kogemusi "" . "
617	NA	" Ma pole kunagi aru saanud , mida need "" kogemused "" tähendavad . "
617	NA	 Elu rütm on midagi tahtest sõltumatut . 
617	NA	 Kord ta on kiire , kord aeglustub peaaegu seiskumistundeni . 
617	NA	 Minna reisile ja sõlmida suhteid ei tähenda midagi kogemuste hankimise osas . 
617	NA	 Arusaamine on sisemine dispositsioon , mis võib vallanduda millal tahes ja millest tahes . 
617	NA	 Reisid ja suhted võivad samamoodi olla tühjad kui üksi kodus konutamine võib olla viljakas . 
617	NA	 Ja üksi kodus konutamine võib olla muidugi sama viljatu nagu mõni reis või suhe . 
617	NA	 Iga asi tuleb tõesti omal ajal , iga lüli sellest ketist , mis on elu , haakub omal ajal selle hammasrattaga , mis oled sa ise . 
617	NA	 See pilt on kohutavalt deterministlik , aga võib-olla hoopis vabastav . 
617	NA	 Vähemalt vabastav mõttetust rahmeldamisest , arutust õigete sammude väljamõtlemisest , paanilisest kogemuste otsimisest . 
618	NA	 White'i palavikuline kohtumisteahel muutus kiiresti monotoonseks unelauluks , lasin raamatu rinnale vajuda , vajusin poolunne , milles kuulsin maja ja linna hääli , suutmata või soovimata siiski silmi lahti teha . 
618	NA	 Lasin sellel teadvuse ja une vahelt läbi voolaval elul ennast hällitada , see oli nii hea . 
618	NA	 Kui silmad lahti tegin , oli väljas hakanud hämarduma . 
618	NA	 See on mulle nii tuttav , see mu elu . 
618	NA	 Need videvikud . 
618	NA	 Üksi kodus olemine , päevade kaupa , olen sellega ära harjunud . 
618	NA	 Ühel hetkel tuleb tahtmine välja minna . 
618	NA	 Oma elu tuleb liiga ligi , hakkab lämmatama . 
618	NA	 Väljaminemine aitab peaaegu alati . 
618	NA	 Eriti linnas . 
618	NA	 Tänaval on liikumist . 
618	NA	 Tuled põlevad , inimesed kiirustavad oma õhtust kiirustamist . 
618	NA	 Kerge on teeselda , et kuulud sellesse voolu , keegi ei pööra tähelepanu . 
618	NA	 Läksin ümber nurga , seisatasin ebenisti akna taga , vaatasin korraks tema vana kulunud kruupinki ja vanu mööblitükke , lae alla riputatud toole , mis oma järge ootasid , tööriistu . 
618	NA	 See on alati väga turvaline vaatepilt , see mööbliparandaja töökoda õhtul , enne kui ta tule kustutab ja koju läheb . 
618	NA	 Kruupink on juba puhtaks pühitud . 
618	NA	 Käsitöölise päev on seljataga , tal on õigus puhkusele . 
618	NA	 Ta on oma päevatöö teinud . 
618	NA	" Minu meelest ei saa büroost kunagi sellist tunnet , ükskõik kui palju kirju , telefonikõnesid ja kohtumisi sa päeva jooksul ka ei "" teostaks "" . "
618	NA	 Ikka pole sa midagi teinud . 
618	NA	 Kirjutamine , kuigi tal pole mõtet , on siiski rohkem käsitöö . 
618	NA	 Üks tükk on jälle tehtud , üks lõik , üks peatükk , üks artikkel ... 
618	NA	 Isegi mitte see pole oluline . 
618	NA	 Oluline on võib-olla see , et see on ainus asi , mida ma mingil määral oskan . 
618	NA	 Nagu ebenist oskab toole parandada . 
618	NA	 Kõik siin linnas ei oska seda , kuigi paljud saaksid ehk katkise tooli ka kuidagi kokku liimitud . 
619	NA	 Ebenisti akna taha ei saa muidugi passima jääda , ja pole vajagi , piisab ühest sisseheidetud pilgust , et see vaatepilt su õhtut natuke valgustaks . 
619	NA	 Edasi tuleb Sainte-Odile'i kiriku park , mis sellel kellaajal on juba lukus , kõrged raudväravad on kinni . 
619	NA	 Kirik on ka pime . 
619	NA	 Viimastel päevadel seal helistatakse sagedamini kella kui muidu , praegugi kell lõi , praegu , hommikul , kirjutamise ajal. 
619	NA	 Ja juba varahommiku pimeduses lõi . 
619	NA	 Võib-olla sellepärast , et on advendiaeg , ootus , ma ei tea . 
620	NA	 Siis vaatasin sillalt natuke aega ringbulvari autodevoolu , kahte vastassuunas voolavat kuiva säravat jõge . 
620	NA	 Üks suund oli täis ja aeglustunud , õhtune aeg . 
620	NA	 Teine kihutas hariliku kiirusega . 
620	NA	 Mõlemas suunas on neli rida pluss pealesõidurida . 
620	NA	 Igas autos istub vähemalt üks inimene . 
620	NA	 Ja enamasti üks . 
620	NA	 Aga sellele tavaliselt ei mõtle . 
620	NA	 Autod voolavad pilgust samamoodi läbi kui jõevesi , inimestel pole mingit tähendust . 
621	NA	 Kui üle silla minna , pole see enam Pariis , vaid Levallois-Perret . 
621	NA	 Miski ei muutu , linn jätkub , aga ometi on tunda , et oled eeslinnas . 
621	NA	 Eeslinnakurbus võtab maad . 
621	NA	" Miks eeslinnad on ahistavad , kas sellepärast , et nad on ikkagi "" väljaspool "" , välja jäetud , eemal , ära . "
621	NA	 Nagu alevikud , väikelinnad . 
621	NA	 Sellel kurbusel on mitu astet . 
621	NA	 Aedlinnade ahistus on minu jaoks peaaegu talumatu , see tähendab , ma parem väldin seda . 
621	NA	 Pääsküla , Vikerkaare tänav . 
621	NA	 Ma ei saa aru inimestest , kes heldivad oma lapsepõlvepaikades . 
621	NA	 Nagu oleks see teine elu kui see , mida nad nüüd elavad . 
621	NA	 Ma arvan , nad lihtsalt ei mäleta . 
622	NA	 Jäin seisma ühe mänguasjadepoe vitriini ees . 
622	NA	 Jõulude eel on nad valged ja kutsuvad . 
622	NA	 Seal oli üks päris ilus hall vanaaegse väljanägemisega kass . 
622	NA	 Hind oli ka soolane , ligi 600 franki . 
622	NA	 Eksklusiivsed mänguasjad . 
622	NA	 Öeldagu veel , et sind pole lapsest peale ära määratud , klassifitseeritud . 
622	NA	 Pagaripoodides seisid inimesed sabas , et endale õhtuks leiba osta , neid kõva koorikuga valgeid pulkasid . 
622	NA	 Mõnikord harva on nad päris head . 
622	NA	 Ostsin endale oma alt pagaripoest õhtuks ühe millefeuille'i , see on vist lehttaignakook , umbes nagu Napoleon . 
622	NA	 Pärast pidin pükste pealt tolmuimejaga tuhksuhkrut ära võtma . 
622	NA	 Veel mõtlesin sellele , kas soetada Eestis endale kass . 
622	NA	 Või koer . 
622	NA	 See võimalus ei tundugi mulle enam nii välistatuna . 
622	NA	 Aeg on resigneeruda . 
622	NA	 Minu vanuses võtab üksik inimene endale ikka mõne looma . 
622	NA	 Ja isegi mitteüksik . 
622	NA	 Sest kõik on selles vanuses aina üksikumad , kõigil on aina vähem teistele öelda ja teistelt oodata , vastastikuse arusaamise illusioon on enam või vähem tuhmunud . 
622	NA	 Kellelgi pole kedagi vaja , kuigi kõigil paistab kedagi vaja olevat . 
622	NA	 Aga inimesed on nii väljavahetatavad , reetlikud , äravisatavad , samuti nagu sina nende jaoks . 
622	NA	 Looma kiindumus on absoluutne ja eksklusiivne , ta on keegi , kes sõltub sinust ja ainult sinust . 
622	NA	 Muidugi , puhkuste alguses visatakse kümneid tuhandeid koeri autodest maantee äärde . 
622	NA	 Mäletan ühte dokfilmi ( Ameerikast ) , kus demonstreeriti seltsiloomi kui vanade ja surijate elu leevendajaid . 
622	NA	 Kass halvatud mehe jalutsis . 
622	NA	 Loomad pidid tajuma , kui inimene surema hakkab , hoidma tema juurde , võib-olla vaigistama oma lepliku kohalolekuga tundmatusse astumise jubedat rahutust . 
622	NA	 Loomad on surmaga juba ette leppinud , nad teavad võib-olla midagi , mille meie oleme unustanud . 
622	NA	 Sellepärast tulebki elu teises pooles tahtmine koer võtta . 
622	NA	 Või kass . 
622	NA	 Oma surmaga leppimiseks . 
622	NA	 Aga üks jalust halvatud vanamees polnud oma koeraga põrmugi rahul . 
622	NA	 Koer ootas iga päev ukse taga vanamehe noort hooldajat , kes teda jalutama viis . 
622	NA	 Vanamees oli sel hetkel unustatud , ta võis kutsuda või käskida , peni ei teinud väljagi . 
623	NA	 Taevas on täna valkjashall , päikest pole , ka külm on vist järele andnud . 
623	NA	 Peaks ostma Antoni Anna-Mariale rebase . 
623	NA	 See mõte mul ükspäev tuli . 
623	NA	" Küllap "" Väikese printsi "" kaardist , mille Reedale saatsin . "
623	NA	 Tegelikult ma tahaksin endale rebast , sellist punast , valge sabaotsaga , valge kõhualusega , mustade harjakarvadest vurrudega , läikivate mustade silmadega , aga kuna ma tean , et ma seda rebast ei usuks , tahan ma väikese tüdruku usust osa saada , tema kaudu natuke isegi rebase peremeheks saada . 
623	NA	 Rebase sõbraks . 
624	NA	 Unenägu : nägin unes , et nägin und ja pärast jutustasin seda Mardile . 
624	NA	 Unenägu , mida ma unes näinud olin , oli see , et kaks meest armastasid ühte naist , aga naine eelistas neist inetumat . 
624	NA	 Mardile seda unenägu unes jutustades lisasin , et see eelistatu oli kirjanik . 
624	NA	 Ja et see kõik toimus ühes suures lossitaolises haiglas . 
625	NA	 Teine uni oli see , et mulle helistas Pariisi 29nda 8-klassilise kooli õppealajuhataja ja ütles , et nad otsisid , mu passi pole nende käes . 
625	NA	 Mulle tuli meelde , et olin talle nõrkushetkel kirjutanud , et tuleksin neile tööle ( või hoopis õpilaseks ? – igatahes tagasi , sest samal ajal oli see Lauka kool , kus töötasin ) . 
625	NA	 Olin arvanud , et ega nad ei võta , aga nüüd sain aru , et muidugi nad tahaksid mind , ikkagi tuntud inimene . 
625	NA	 Aga mina enam ei tahtnud . 
625	NA	 Pomisesin , et mul on siin pass olemas , aga et ma kindlasti võtan nendega ühendust , kui mul mingeid ideid tuleb . 
625	NA	 Tundsin , et ta oli pettunud , aga ei tahtnud talle ka täielikku pettumust valmistada , päriselt ära öelda . 
625	NA	 Pealegi oleks see ju ikka mingi varuvariant . 
626	NA	 19.12.01 
627	NA	 Hämarus tuleb mulle järele , saab mu kätte , viib mu tagasi sinna , kust tulin . 
627	NA	 Hämar hommik , jõulukuu hommik . 
627	NA	 Hakkabki läbi saama see aeg . 
627	NA	 Ja nüüd ei tahaks kuidagi tast lahti lasta , kuidagi ei tahaks keldrist kohvrit üles tuua ja ... 
627	NA	 Milleks ometi kõik need kolimised , kui nad tegelikult on nii rusuvad ! 
627	NA	 Tahaks jääda , jääda ! 
627	NA	 Aga kuhu ? 
627	NA	 Seda kohta pole , jäämist pole . 
627	NA	 Tahaks ka ära minna . 
627	NA	 Aga mitte kohale jõuda . 
627	NA	 Kohalejõudmine on masendav . 
627	NA	 Jälle tuleb hakata harjuma ühe kohaga , ühe eluga , ette teades , et kui oled harjunud , on lõpp , tuleb lahti harjuda , lahti lasta . 
627	NA	 Eile sain aru , White'i lugedes : see , mida ma olen tahtnud , pole muud kui saada tegelaseks romaanis ( Pessoa on seda juba öelnud , see pole uudis ) , kannatada ja hukka minna romaanikangelasena . 
627	NA	 Romaanides on see nii huvitav . 
627	NA	 Kannatused tõstavad tuju , hukkamineku juures mängitaks nagu korraga leinamarsse ja puhutaks võidufanfaare . 
627	NA	 Ärge nutke ! 
627	NA	 Lõpp ei loe . 
627	NA	 See kõik on ainult ilu pärast , arusaamise pärast , lahenduse elegantsi huvides . 
627	NA	 Elus on see tavaline , masendav , räpane , igav . 
627	NA	 Või ma ei tea . 
627	NA	 Vahel ma tunnengi ennast juba nagu romaanikangelane , elus . 
627	NA	 Romaanikangelane ja lugeja ühekorraga , nuttes ja rõõmustades iseenda olematu saatuse siksakkide üle . 
627	NA	 Kõik on siiski nii loogiline , nii puhas , nii selge ! 
628	NA	 Unes nägin , et hulk tuttavaid elas selles majas , mille ma maha müüsin . 
628	NA	 Aga John pidi hakkama kööki ümber ehitama , neid pidi sealt välja aetama . 
628	NA	 Kas ma ei saaks midagi teha ? 
628	NA	 Aga mulle kuulub seal ju null osa , mida ma teha saan ? 
628	NA	 E. heitis mulle majamüüki ette , nagu ilmsigi . 
628	NA	 Siis läksime temaga surnuaiale , näitasin talle Helmi hauda , kuhu teda veel maetud polnud , ainult nimi oli kivisse raiutud ( nagu tegelikult ongi ) , samuti sünniaasta ja surma-aasta kaks esimest numbrit , 19 ... ; aga kuna need osutusid valedeks , oli keegi need üle kleepinud kahe kuldse kahega , nagu peaks ta surema kahesaja aasta pärast . 
628	NA	" Või "" tähendab "" see , mõtlen nüüd , et ta sureb 2002 ? "
628	NA	 Pole võimatu , tal olevat juba mälukaotused . 
628	NA	 Siis tahtsin veel E-le tingimata näidata ka oma hauakivi . 
628	NA	 Vedasin teda surnuaia poole tagasi , olime juba päris kaugele tulnud . 
628	NA	 Eriti see teda ei huvitanud . 
628	NA	 Ma ei tea , kas jõudsimegi sinna . 
628	NA	 Ta pidi laeva peale minema . 
628	NA	 Mina aga pidin jääma rongi ootama . 
628	NA	 Raudteevalitsus oli nimelt lubanud ehitada raudtee sadamast minu majani ( olin vastava tellimuse sisse andnud ja see oli leidnud soodsa lahenduse ) , see pidi valmis saama ühe päevaga . 
628	NA	 Olen mitu korda näinud unes , et sealt Kaleste majast käib mööda raudtee või et ma sõidan sinna rongiga . 
628	NA	 E-ga oli juttu veel põldude pidamisest . 
628	NA	 Need suured põllud kuulusid kõik talle . 
628	NA	 Liivastel maadel soovitatavat sellist külvikorda , et vahepeal on männimets , siis küntakse jälle üles . 
628	NA	 Tema seda ei pooldavat . 
629	NA	 Aga kas saab armastada lahkumisi , armastamata kohalejõudmisi ? 
629	NA	 Miski on siin mäda . 
629	NA	 Miski on meelest läinud . 
629	NA	 Meelest läinud on see , kust ma tegelikult ära olen tulnud , kuhu ma tegelikult tagasi igatsen . 
629	NA	 Ükski koht pole see , ükski inimene pole see . 
629	NA	 Ja nii on see olnud algusest peale . 
629	NA	 Elu pole tõesti midagi muud , nagu kirjutab taas Pessoa ( kuigi need sõnad on Kaalepi tõlkes , aga küllap see on siiski Pessoal nii , see on tema moodi , täpne ja edasikaebamisele mittekuuluv ) , kui unenägu lapsepõlve aknast . 
629	NA	 See , mis sa siis juhtusid nägema , see jääb . 
629	NA	 See aken , see vaade , see igatsus , see elu , see uni . 
629	NA	 Kui sellest ärkad , on kõik meelest läinud . 
630	NA	 Aga nüüd tuleb ikkagi kohver keldrist üles tuua . 
631	 20. 12. 01 	 20. 12. 01 
632	NA	 Täna on päike . 
632	NA	 Öine vihm tegi õhu värskeks . 
632	NA	 Monsieur Renard küsis , kas ma reisingi kogu aeg . 
632	NA	 Vastasin , et mitte kogu aeg , aga ... 
632	NA	 Ta arvas , et järgmisena lähen ma ehk Ameerikasse . 
632	NA	 Ootasin elektrimeest , lugesin , kuulasin Bachi jõulukantaate , vaatasin nende saatel lennukite suurejoonelist balletti sinises taevas . 
632	NA	 Üks kraana paistab ka maja tagant , selle ots . 
632	NA	 Aga liikuv kraana , mitte liikumatu , nagu oli Pärnu maanteel . 
632	NA	 Sinna ehitatakse maja , mis võib kinni katta ka selle viimase kauge vaate , mis paistab magamistoa aknast , kui püsti seista ja välja küünitada : Seine'i teine kallas ilmselt , mingit künkad . 
632	NA	 Neist on näha atmosfääri olukord – kuidas nad paistavad või ei paista . 
633	NA	 Öösel nägin kummalist und . 
633	NA	 Kutsusin salaja ühte hallivöödilist kassi , kes minust eriti välja ei teinud . 
633	NA	 Ta ronis mööda uksepiita . 
633	NA	 Siis tuli isa ja torkas talle kahvli selga . 
633	NA	 Kass aietas nagu inimene , tõmbas selja looka . 
633	NA	 Ma ütlesin isale : ära tee ! 
633	NA	 Selle peale tõmbas ta kahvli välja . 
633	NA	 Kassil midagi erilist ei paistnud olevat . 
633	NA	 Isa pani kahvli minu taldriku kõrvale tagasi . 
633	NA	 Mõtlesin pahaselt , kas mina pean siis nüüd selle kassise kahvliga sööma hakkama ... 
634	NA	 Vaatasin Monceau pargis puid ja päikesepaistet . 
634	NA	 Ega äraminekus pole midagi erilist . 
634	NA	 Lihtsalt lähed ja kõik , siis oled teises kohas , ikka sina ise ... 
634	NA	 Miks ma lavastan endale neid lõputuid lahkumisi , ei tea ... 
634	NA	 Kas tõesti selleks , et harjutada end lõplikuks lahkumiseks ? 
634	NA	 Aga kas saab selleks harjutada ? 
634	NA	 Kas harjub ? 
