par_nr	head	sentence
1	 KELLAKUULJAD 	 KELLAKUULJAD 
2	NA	 LEHTE HAINSALU 
3	NA	 Ahelromaan 
11	NA	 Ta lõi silmad valla . 
12	NA	 Leebe hälliv üsapimedus oli ära võetud , vasta nägemist vajus kirbe kipitav kerisekarm . 
12	NA	 Looteveest kortsus jalatallad puutusid kaledatesse õlgedesse . 
13	NA	 Too oli tema esimene elu tunnetus . 
14	NA	 Ta tõmbas varbad krõnksu , ta kiskus otsaesise kipra ja silmapraod koomale , ta avas hambutu suugi , ent ei karjunud mitte , veel lootis nagu midagi , veel ootas nagu midagi . 
14	NA	 Siis too kõlas - hele avapihu laksatus vasta kõhna tagapalet , ürgne tervitus igale ilmatulejale , märguanne , et lootku nüid rohkem iseendale - või muidu . 
15	NA	 Ta võpatas , venitas suu neljasopiliseks ja laskis kuuldavale esimese hingetõmbe rõkkava kisa . 
15	NA	 Helesinine ihu läks elusaks roosaks - ning ämmamoor tõstis teda kolm korda ülesse , pomisedes tänusõnu Rõugutajale . 
15	NA	 Siis andis ämmamoor nurganaisele väetikese alapoolt vaadata . 
16	NA	 “ Vahi , vaene kannataja , misuke uhke poiskesevänts ! ” 
17	NA	 Tuhuline tunnistas oma ihuvilja , nii hästi kui kuumavee paja kaanel ulpiv lambarasva-küindla valguse aimuke näha laskis , ja ohkas väsinult : 
18	NA	 “ Üks nisuke mul juba tares müttab . ” 
19	NA	 “ Ootas emand siis latskest õige või ? ” 
20	NA	 Vaevast pääsnu ei vastanud , oli seliti õlgedes ja muudku kobas küljealust ; pika tuhnimise pääle tõmbas tillukese sepavasara ilmsiks . 
21	NA	 “ Kae vanameest , ühest pojast talle veel vähe ! ” ütles sünnitaja pahanenult . 
22	NA	 “ Sepale ju kaht päälelööjat tarvis ! ” kiitis ämmamoor . 
23	NA	 Mahasaanu ajas end istukile , vahtis ämmamoorile silmi sisse . 
24	NA	 “ Omaenda käega pandsin siia väheldase halli lõngakera , sukavardad tsuskasin sisse , kas sina vahetasid ära ? 
24	NA	 Ega ma ei ütle , peremees ehk käskis ? ” 
25	NA	 “ Mina küll ei , kulla emandakene , kus nüid mina ! 
25	NA	 Ma ise ju ka naisterahvas , kussa tollega ! ” 
26	NA	 “ Kuda siis niimoodu on , et kudamisvärgid pandsin , sepavärgid leidsin ? ” 
27	NA	 Ämmamoor libistas vastsündinu käsivarrelt ära nartsu pääle ja kükitas ise ka allapanus sorima . 
28	NA	 “ Ei näita lõngakerakest olema , ei halli , ei musta . 
28	NA	 Eks ma otsi aseme õled näpp-näpult läbi , ennegu kerise alla ajan . ” 
29	NA	 “ Mis tost enam . 
29	NA	 Vanamehe tegu . 
29	NA	 Meil too ju vana vaielus , poeg ehk tütar . ” 
30	NA	 “ Ossa pimeloom , millas ta jõudis , mul olid silmad ees ja taga ! 
30	NA	 Muudku vast siis , kui kaevul käisin . 
30	NA	 Ega hullu tea , passis kõivustikus , vasar kaskakarmanis valmis . ” 
31	NA	 “ Nii see õkvalt on jah , sina märguta mis sa märgutad , teine teeb ikke teist ja saab oma kätte , ” ohkas lapsetooja , aga naerataski juba pisut . 
32	NA	 “ Lepi pääle , kui see kord tulnud on , ja olgu tast rohkelt rõõmu ! ” 
33	NA	 “ Poiskesest nüid mõnd rõõmu , une päält neid näedki või kui kere hele , muidu ju papa man sepapajas . 
33	NA	 Või taplevad omavahel . ” 
34	NA	 Ämmaeit kastis näpuotsakese nabaväädi verega kokku , laatserdas punast tite kummagile põsele , et ilus priske inimene kasvaks , tõstis siis ihualasti vääksukese kõhuli ema kõhu pääle , kuna ise hakkas kibusse mõsuvett tempima , võttis pajast kopaga ja tõstis toobrist topsiga , lisas sirtsu siit ja sortsu säält , vahepeal proovis küünarpääga . 
35	NA	 Tema aga , ilmmõistmata , vahtis nõgise palklae poole ja luksatas . 
36	NA	 “ Ega sul , kulla moorikene , vett maha loppunud ? ” 
37	NA	 “ Et hakkab oksendama ? 
37	NA	 Ära pelga , mitte kui üks piisake ei pudenend , mitte kui üks jumala tilgake , ei murusse , ei kerisele - olin hooles mis hirmus . 
37	NA	 Ja veepang tuli kah üheainsa tõmbega ülesse , kõik sai toimetatud nagu kord ja kohus , kussa tollega ! 
37	NA	 Läheb sul aegsasti käima , tuleb mees nagu muiste . 
37	NA	 Ja kui emand veel ristimise ajaks lauluraamatu lehe mütsikese sisse paneb , siis saab vast kirjatundjakski , ega hullu tea - nüidsel ajal. ” 
38	NA	 “ Tütrekeseks ei saa ta ikke . ” 
39	NA	 “ Jõuab emand veel latskesi ilma kanda küll ja küll , noor rammus naisinimene . 
39	NA	 Esiotsa tulevad ikke poiskesed , aga pärast , kui tee valla , vat siis . 
39	NA	 Emand teadku vanu pruuke , eks ma eelmine kord ju mõnda kõnelenud ka , aga vist ei pandud tähtsaks . 
39	NA	 No ütelgu nüid armas emand , kas mehekene tuli tol korral sinu manu kura külje poolt ? ” 
40	NA	 “ Vast ikke kura külje poolt , säng on ju vasta seina ja peremees magab edepool . ” 
41	NA	 “ Sääl too on ! 
41	NA	 Mis ma kõnelesin ! 
41	NA	 Pead sängi ümber pöörma ! ” 
42	NA	 “ Kummali või ? ! 
42	NA	 Siin ei avitagi muu nõu , kui säng kummali ja mitte üks manutulek ! ” 
43	NA	 Too oli vist naljakas ette kujutada , nurganaine turtsatas naerma ja ämmaeit avitas kaasa . 
43	NA	 Ämmaeit naeris , et nurganaisele tervis tuleb , kui ta juba nalja heita jõuab . 
43	NA	 Nurganaine naeris , sest talle meenus lapuliste pulmalaul teisel hommikul : 
44	NA	 Siis võttis ämmaeit kerise eest maast vihaoksakese , näitas piltliselt . 
45	NA	 “ Näet see tüükaots on jaluts , see lehine on pähits , ja nüid vahetan jalutsi sinna kus pähits oli ja pähitsi vahetan jalutsi paigale ja nüid magab mehekene hääd kätt ja tuleb manu hää käe poolt . ” 
46	NA	 “ Pääots peab ikke akne pool olema , aken on näedsa siin , ” ütles nurganaine ja säädis õlekõrre püsti . 
47	NA	 “ No mis siis avitab ? 
47	NA	 Siis avitab too , et emand keeraku ennast hääle küljele - noh nagu meheke mant ära pöörab , nii sina pöörad magama hää külje pääle ja tüdriklats on tehtud . ” 
48	NA	 “ No ei taha ma latsist kuuldagi enam , nii valus ja vaevane kõik nagu on ! ” ohkas mahasaanu südame põhjast . 
49	NA	 “ Lapsevaev ehk mullune lumi - nagu möödas , nii meelest , ” ütles ämmamoor ja tõi veekibu näha . 
50	NA	 “ Katsu , kallis emandakene , vast on paras lämmi . 
50	NA	 Esimesest mõsuveest öeldakse : too olgu niikui lüpsipiim . ” 
51	NA	 “ Eks sa ise tea ju küll , ” kostis titeema , aga pistis sõrmed siiski kibusse , solgutas moodupärast . 
52	NA	 “ Katsu no katsu , ” sundis ämmaeit . 
53	NA	 Emand taipas , nukerdas pluusekarmanist nutsaka , kooris lagedale hõberaha , libistas kibusse . 
53	NA	 Ämmamoor luges kolm issameiet pääle , pistis tunniveerandiku vanuse poisslapse vette , laapas villase lapiga üle , tõstis välja , laskis ära tilkuda , tupsutas nartsuga kuivaks , pööras osavalt hamesse . 
53	NA	 Esimeseks mähkmeks oli naisterahva hame , et pruudid ei hakkaks poissi põlgama . 
54	NA	 “ Na narune hame , ” vabandas titeema . “ Rutuga rabasin . ” 
55	NA	 “ Too ju hää küll , esimesed ihukatted olgu ikke vanast tehtud , kasvab hoidlikuks , ei raiska rõivit , ” õpetas ämmamoor , ise mässis pikka vööd pambukese ümber , muudku mässis ja mässis ja mässis . 
56	NA	 “ Ära nii kõvaste , vast käkistab , ” palus titeema . 
57	NA	 “ No kossa , emandake , olgu küll et poiske , pole tollelegi kõveraid jalgu tarvis . ” 
58	NA	 Lõpuks oli pamp valmis , kõva ja sirge ja kena kui rehapulk . 
59	NA	 “ Noh todaviisi , ” kiitis ämmamoor , tegi lapsele ristimärgi , enne kui tema õlgedesse pani ema manu . 
60	NA	 Aga tema hakkas rahutult nohisema , suukesega ahnelt otsima , pööras ja keeras pääd kurale ja hääle , nii paljukest kui mähkmed andsid . 
61	NA	 “ Terane loomake , ” kiitis ämmamoor . “ Näet napsas ennast kui üks verikaan tissi otsa , ei see eluski nälga jää . ” 
62	NA	 Ämmamoor naeratas , rahul töö ja tasuga , õngitses hõbemündi kibu põhjast , hüpitas pihupesal kuivaks , pistis vöötaskusse paigale ; sääl kuuldus teisi ees kõlisevat . 
63	NA	 “ Lähen viskan mõsuvee üle tare katuse , kasvab kuulus mees , ” ütles ämmaeit . “ Olge teie seni . ” 
64	NA	 Valgus ja värskus ja kargus lõi tal hinge kinni , kui nad riburodus mööda jõõrdlikast rada üle õue toperdasid - tema ämmamoori kaenlas ja titeema peremehe kaenlas . 
64	NA	 Halliruuduline suurrätt oli talle ümber mähitud , kale serv üle suu ja nina tõmmatud , aga küindlepäeva terav õhk pääses ommete vahele . 
64	NA	 Tema silmad olid maailma imedele lahti jäetud , nood vahtisid otse laia laisa lume langemisse . 
65	NA	 Too oli tema esimene ilmaruumi tunnetus , ennegu rammusad helbed ripsmeid raskeks tegid ja tihedalt pilgutama sundisid . 
65	NA	 Aga midagi oli ta jõudnud näha , midagi kirgast ; puhta kõrge lume langemine oli teda juba ära märkinud , nii et madal karmune tareõhk ja kõik muu , mis hiljem tuli ehk tulemata jäi , ei pääsenud peamiseks . 
66	NA	 Koiduaegne tuisk oli raja mõnes kohas hangeharjaga tasa pühkinud . 
66	NA	 Ämmamoor tegi jäljed ette ; tareni jõudnud , vajutas raske lingi küünarpääga alla , ikke kandamit hoolega hoides raputas suured meesterahva vildid külma kotta maha , tormas läbi rehetoa , tõukas kambriukse valla , läks pani tite ristipidi paarisrahva sängi jalutsisse , et kasvaks kuulekas laps . 
66	NA	 Siis laskus ämmamoor säälsamas kükali , harutas sõba siilud valla , päästis mütsipaelad kurgu alt lõdvemale ja kiitis : “ Noh todaviisi ! ” 
67	NA	 Nüid avitas ämmamoor emandat lambanahka kasuka seest välja ; too tehtud , talutas teise külitama sängi pääle . 
67	NA	 Toogi tehtud , astus ämmamoor kõrvale ning jäi silmama , kuidas peremees uut titte tunnistab , kas arvab ka oodatuks . 
68	NA	 Näh , peremehe püksid läksid meelest , poiske jäigi läbi püksiharu laskmata , kahetses ämmamoor . 
68	NA	 Mine sa papasid tea , viis küll sepavasara tuhuvoodisse , aga pärast viskab ette : oleks tüdruk olnud olema ! või hoiab esimest poega rohkem . 
69	NA	 Sääl kääksatas köögiuks nagu vasta tahtmist , perepoeg astus lähemale , tõrksalt ja venitamisi . 
69	NA	 Poiske oli aknast näinud imeliku rongikäigu tulekut nende oma sauna mant , vahtinud imelikku kõndimist maja poole , ja imelik ohutunne oli ta südant pitsitanud , nii pisike kui ta süda oligi , nagu kaitstuse lõppemise tunne oli too olnud . 
70	NA	 “ Tule siia , Ott , tule kae , mis meil on ! ” kutsus ema imeliku häälega . 
71	NA	 Ott tuli , ikke pikkamööda , ikke viiveldes , toetas põlved vasta sängilauda , vaatas ka ja mõtles omaette , pööras siis pilgu isale , aga isa vahtis ainult toda imelikku asja sängi pääl ega vastanudki Oti pilgule . 
72	NA	 “ Pupe , ” ütles Ott viimaks , ja pidi säälsamas kohkuma : arvatud nuku läks näost koledaks ning tegi hirmsat validat häält . 
73	NA	 “ Mis sa tollest siia tõid ? ! ” küsis Ott ämmamoorilt . 
73	NA	 Kellelt siis veel , kui pupe oli just tolle poolvõõra naise süles olnud . 
74	NA	 “ Noh eks ma käinud sauna taga kaemas , kas tiigil veereke juba valla , kas annab vett kätte , ja sääl see pamp oligi , vääksus nutta , ” seletas ämmamoor . “ Hale hakkas , tõin teie manu sooja , kuhu siis muiale selle külmaga . ” 
75	NA	 “ Sa ju tahtsid endale vellekest , et hää trihvaad mängi ja varessepesi otsi , ” ütles ema . 
76	NA	 “ Mitte ss-seda julka ! 
76	NA	 Vii minema ! ” paiskas Ott ämmamoorile näkku , endal silmad pääs püsti , ja tormas ulvates rehetarre vanaema sängi alla . 
77	NA	 Peremees naeris justkui häbelikult , laiutas käsi , ennegu kiirustas pojale järele säärase tuhinaga , mis ei jätnud kaksipidi mõtlemist : peremees kasutas juhust , et kaduda , kuna ei teadnud , kuis olla või mis ütelda , ehkki mõistis , et naised ootasid tunnustust oma suurele tööle . 
78	NA	 Titeema torkas tissinöpsi uuele poiskesele suhu ja ämmaeit jäi toda tegevust tunnistama , selg ahju najal . 
78	NA	 Tükk aega ei kostnud muud kui ahnet lutsimise heli siit ja vaigistatava nutu nuukseid säält . 
78	NA	 Peremehe kõne voolas rahulise madala ojana , sõnadest ei saanud läbi seina tuhkagi aru , oli kuulda nagu ühtlase voolamise uinutavat häält . 
79	NA	 “ Noh todaviisi , ” tegi ämmaeit kokkuvõtte . “ Mis ma siin vahin , suik tuleb pääle , tarvis saun kraami ja ära kodu poole kerima nakata , sääl jäi kõik kah ripakile . 
79	NA	 Ma tulen enne minekit veel tarre , kaen üle , kuis on , olge teie seni . ” 
80	NA	 Ämmaeit kuuldus läbi rehetoa minnes veel midagi ütlevat , peremeest oppavat võib-olla või Otiga seletavat , ennegu köögi uks ja toojärel vööruse uks käis . 
80	NA	 Nüüd jäi kõik soiku , kogu maailmas ei juhtunud midagi enamat , kui et titeema lesis põiki sängi ja poiss lutsis kluginal , kuni peremehe sammud kostsid üle rehetoa savipõrmandu tulemas ja kambriukse taga seistumas nagu aru pidades ; siiski ei taatsunud sammud tagasi , vaid kambri uks nukerdati ettevaatlikult valla . 
81	NA	 “ Ma märgutasin , et magate . 
81	NA	 Nii tassa kõik . ” 
82	NA	 “ Ei ole aega , me võtame pruukosti , ” ütles titeema . 
83	NA	 “ Piima on ? ” 
84	NA	 “ Piima on . ” 
85	NA	 “ Issand olgu tänatud . ” 
86	NA	 “ Issand olgu tänatud kõige eest . ” 
87	NA	 Titeema pikutas , poiss lutsutas juba unenohinal , peremees seisis ja naeratas , rasked käed ripakil . 
88	NA	 “ Mis sa oled märgutand nimeks panna ? ” küsis imetaja . 
89	NA	 “ Pane sina . ” 
90	NA	 “ Sina pane . ” 
91	NA	 “ Mis mina , ” ühmas peremees ja süütis lagipääd . “ Kae - olgu vast Jott . ” 
92	NA	 “ Jott ? ” imestas perenaine . “ Johannes siis ? ” 
93	NA	 “ Ei , peris Jott . 
93	NA	 Jott ja Ott . 
93	NA	 Sepa Ott ja Sepa Jott , kaks üle küla vellekest . ” 
94	NA	 “ Kas too pole veidike nagu kena ? 
94	NA	 Rahvas hakkavad naerma . ” 
95	NA	 “ Nimi ei riku meest , kui mees nime ei riku . ” 
96	NA	 “ Kui on nimi , mis nimi on . 
96	NA	 Aga too - Jott ! ” 
97	NA	 “ Noh vast peaks ikke riimis olema . 
97	NA	 Ma märgutasin , ” ütles peremees ja pahvas : “ Ise sa pandsid hanesule tuhusängi ! 
97	NA	 Milleks ! 
97	NA	 Justku kudamisvärkidest küll poleks saand ! ” 
98	NA	 Titeema lahvatas näost verevaks , aga toda ei olnud kambri hämaruses märgata , muudku et ta ise tundis vere lõkkamist paletes ja kaelal ning häbenes veel enam . 
98	NA	 Siiski püüdis ta ennast kaitsta , ehkki teda polnud süüdistatud ; ta tõstis pilgu imetustöölt ja küsis : 
99	NA	 “ Kas sa oleks Lott või Rott pannud , kui olekski latske olnud ? ” 
100	NA	 “ Ei olnd ju . 
100	NA	 Mul on rehkendatud , nood saavad nimeks Liinu , Triinu ja Riinu , kui ükskord pärale jõuavad . ” 
101	NA	 Peremees mahutas end sängi perenaise kõrvale istuma , pani selja vasta seinapalke , ajas rinna kummi , sirutas pihud kukla taha sõrmseongusse , ning jäi todaviisi vahtima , kuidas videvik tare nurkadest keskpõrmandule roomas . 
101	NA	 Too oli võõras vaadata , paistis teisite kui sepapajas . 
102	NA	 Lõpuks ütles peremees : 
103	NA	 “ Me oleme ju kah kenaste riimis - Aada ja Aadu . 
103	NA	 Aga kui sa arvad . . . ” 
104	NA	 “ Olgu no . 
104	NA	 Eks ma harine . 
104	NA	 Jott unekott , ” ütles Aada ja tõmbas tissi ära . 
104	NA	 Jott luigutas õndsalt edasi . 
105	NA	 Muidugi oli see Liisu , kes , valgesse päärätti köidetud komps käe otsas , häbelikult köögi lävele ilmus . 
105	NA	 Rehetoa uksed seisid vahelt valla ja Aada nägi teda selgeste oma sängi ära . 
106	NA	 Esimene katsikuline puruvaene , too ju vaesuse vaeva toob tema poja elutee pääle ! 
106	NA	 Ohu tühjaks tegemiseks keeras Aada end kärtsti kurale küljele , ise näitles , nagu oleks nõnda mugavam tulejat tervitada . 
107	NA	 “ Tule aga edesi , Liisu , missa pelgad ! ” 
108	NA	 Aga Liisu oli juba näinud ja mõistnud . 
109	NA	 “ Ega mina ole ommetegi edimene katsikuline ? ! 
109	NA	 Vai jummal ! ” 
110	NA	 “ Mis tost , küll teised tulevad omal ajal. ” 
111	NA	 “ Oless ma toda tiidnu , oless ma hingestki aimanu ! ” 
112	NA	 “ Usu sa nüid vananaiste lori ! 
112	NA	 Mul on sinu tulekist ütlemata hää meel ! 
112	NA	 Tule edesi , tule näitan sulle titte ! ” 
113	NA	 Aga Liisu ei tihanud tite poole pilkugi heita , vähemalt mitte kohemaid . 
113	NA	 Liisu pani kompsu laua otsakese pääle ja hakkas jooksvakõverate sõrmedega rätinuka sõlmede kallal näpitsema , laskis toojuures suuvärgi väledasti jooksma , asus küla uudiseid laiali laotama , otsekui mõtleks sõnavulinaga ennast meelepärasemaks pesta . 
114	NA	 Viimaks langesid rätiotsad puukausi ümbert ja Liisu võis titepudru nurganaisele kätte viia . 
115	NA	 “ Ilus valge suurmapudru ! 
115	NA	 Ole sa tuhandest terve , Liisukene ! ” 
116	NA	 “ Piimaga pooleks keedetu . ” 
117	NA	 “ Ja võisilm nii suur tsõõrik ! 
117	NA	 Ja munad kõik kenaste serva pääl ! ” kiitis Aada . 
118	NA	 “ Näet mune ei sattund rohkem olema kui kõigest kolm , võta noodki hääks , kanad-roisud , ei tiia , mis neil arus , ennegu jaole saad , nokivad koore katski , kõik pask pesa pidi laiale . ” 
119	NA	 Aada ei saanud teisite kui kombekohaselt tooja heldust kiita : 
120	NA	 “ Et sa ka nii suure kausiga pidid tooma ! 
120	NA	 Kas omi latsile jäie ka ? ” 
121	NA	 “ Latsed jäivad minust laua ümbre pudrumaiust ajama , ega siss iga päev sihukest . ” 
122	NA	 Aada upitas end ühe kannikanuki pääle istuma , todaviisi sai valuhirmu ära petta . 
122	NA	 Ta küünitas kaela ja hüüdis rehetoa poole : 
123	NA	 “ Ott-poiske , kus sa oled ? ” 
124	NA	 “ Siin , ema , mis sa tahad ? ” kostis tuhmilt nagu sängi alt . 
125	NA	 “ Ära häbenda , Otikene , tule titepudru maitsma , tädi Liisu näet tõi . 
125	NA	 Mine otsi , kus peni ja Tiisu , too mõlemba ühes ja kutsu isa ka manu ja võta üks kamalutäis luitsit , kui tuled , enne kae perra , kas on mõstud . ” 
126	NA	 “ Mille jaoss ? ” 
127	NA	 “ Tee mis kästud , ole kuku lats , küll siis näed . ” 
128	NA	 Kass tuli juba sörgiga , händ püsti , pole Tiisul nii sügavat und , et oma nime ära ei kuuleks . 
128	NA	 Talle ja koerale pandi hääkene suur portsuke põrmandule vana pruugi kohaselt , et vastsel ilmakodanikul elajatest häda ei sünniks . 
128	NA	 Toojärel pidi titeema kausiserva päälitsed munad ära sööma ning pidulikult titeputru proovima , ja alles nüid võisid kõik teised lusika sisse torgata . 
129	NA	 Aga ei saadud veel õieti suud seks , kui vööruse uks valla tõmmati ning trobikond naisi sisse trampis , kloppides vilte ja ropsides kasukasiiludelt lund maha ning sundides üksteist ettepoole . 
129	NA	 Rehetuba lõi lume värsket hõngu ja külanaiste rõõmsat vada täis . 
130	NA	 Nüid hakkas kõik otsast pääle - kompsude lahti köitmine , teekonna sündmuste jutustamine , pudrukausside imetlemine , koera ja kassi ülesse ostmine . 
130	NA	 Liisul oli hää meel : külanaised ei saanud näha kolme siniseks keedetud muna tema katsikukausikesel , õieti tolle pärast oligi ta nimme teistest ette rühkinud - sihukesel puhul pannakse kõik tähele ega unustata ilmaski . 
130	NA	 Nüid lootis Liisu koos teistega titte kaeda , pelgamata olla esimene . 
130	NA	 Toda tehtigi kohe , niipea kui igaüks oli küllalt saanud teiste keedust kiita ja oma putru halvustada , et teised tollele vasta vaidleksid ; pudruvõistlus oleks nagu katsikuliste salajasem eesmärk olnud . 
131	NA	 Ott kuulas hämmastusega , mis külatädid arvasid ja ütlesid tema vellekese kohta , kui too mähkimiseks valla oli kooritud . 
131	NA	 Ott vaatas nagu kellegi teise silmadega , kuidas väikeveli ägisedes ja õnnelikult kõhnu koibi sirutas . 
131	NA	 Tädid kiitsid pupe kõige ilusamaks nisalapseks , keda nad oma elus näinud . 
131	NA	 Validate kilgetega tervitasid nad ootamata veejuga , selle kõrge kaar pidi nende meelest näitama märki erilisest vaimuandest . 
132	NA	 Aga Otti ei pandud tähele , ei sootumakski , nii et Ott ise ka unustas enda olemasolu , kuni ema teda lõpuks märkas - alles siis , kui kedagi oli vaja kööki saata lusikaid juure tooma . 
132	NA	 Tolleks oli Ott nüid hää küll . 
133	NA	 Sepaisand Aadu oli vadereid manitsenud , et nood püha talituse ajal vagusi seisaks ja silmad aina lapsukesel hoiaks : teada on , et ristilapsest saab edvistaja , kui vaderid ringi vahivad , ehk kui mõni neist peaks nina nuuskama , siis ei jõua jõmpsikat ära kasida . 
133	NA	 Ristivanemad olid püüdlikud ja kõik läkski sündsalt sinnamaani , mil pastor Körber selge häälega kuulutas : 
134	NA	 “ Isa , Poja ja Püha Vaimu nimel - olgu sinu nimi Jott ! ” 
135	NA	 Kahin läbis kambritäit rahvast nagu tuulehoog rüävälja ; too oli üsna vilu kahin . 
136	NA	 Sääl kuulutas Oti niisama selge hääl : “ Too on Oti Jott ! ” 
137	NA	 Jälle käis kahin läbi rahva , todakorda üsna leebe kahin , mis näis eelmise kahina kustutavat . 
138	NA	 “ Sosoo , või sinu oma veli ! ” ütles kirikisand ja silitas Oti pääd ning nõnda sattus pisut Joti ristimisvett Otigi padrikusse juuksetukka . 
139	NA	 Kui lauda kutsuti , hoolitses ämmamoor , et vaderid tihedalt kokku istuks . 
140	NA	 “ Mille perast , ruumi ju om ? ” imestas noorem ristiema . 
141	NA	 “ Tulevad tihedad hambad ! ” õpetas ämmamoor . 
142	NA	 “ Heldel ommava harva hamba , ” vaidles ristiema ja laskis naerdes näha oma suuri hõredaid esihambaid . 
142	NA	 Tollegipoolest nihkus ta noore ristiisa kaenlasse nähtava häämeelega . 
143	NA	 “ Sosoo , või Oti Jott , ” ütles kirikisand veelkord , ennegu lauluraamatu valla tegi ja laulu ülesse võttis . 
144	NA	 Titeema kuulas varrurahva laulu , ilma et oleks suutnud kaasa ümisedagi : härdusetomp oli kurgus nuttu kõditamas , otsegu oleks kõik lapsekandmise vaev ja viletsus ning nurgavalud ja mahasaama õnn just praegu krooni leidnud . 
144	NA	 Nii istus Aada , pilk üsas , näperdas alumist pluusenöpsi , tundes rindu pakitsusest hõõguvat . 
144	NA	 Aada mõtles hämmeldunult : nüid ongi Joti nimi taevakirjas ja kas mõnd teist Jotti sääl leidub , ehk on tema ihuvili ainus ja äravahetamatu ? 
144	NA	 Kui Aada nõnda istus , leppis ta südames ära oma mehega , et see aina poega oli tahtnud ja tagatipuks kummalise nime pannud : nüid näis Aadale , et õkva nii ongi kõige sündsam . 
145	NA	 Kui pisut kehakinnitust oli võetud , kiirustas pastor Körber lahkuma . 
145	NA	 Enne veel silitas Oti pääd , muheles ja ütles : “ Ole siis hää veli Oti Jotile ! ” 
146	NA	 Ott uuris hoolega rehetare savipõrmandut , tal oli ootamatust tähelepanust nagu häbi ja nagu häämeel , ja ta ei suutnud otsustada , kumb on suurem ehk kumb peaks sellisel silmapilgul suurem olema , häbi või häämeel , aga toda tundis küll , et kirikisand on pannud tema pää pääle suure koorma . 
147	NA	 Kui vööruse uks kirikhärra järel kinni langes , algas õige pidu . 
147	NA	 Nüid kõnelesid kõik korraga , otsekui mõtleksid tasa teha tubli tunni pikkust sunnitud suupidamist . 
147	NA	 Mehed istusid rehetares sõnakas ringis , õlletoop vahel , ning arutasid ilmaelu , mõisategu ja sepa tööjärge . 
147	NA	 Naised seisid kambris vastristitu ümber , pääd koos nagu salajuttu puhudes , nemad vaagisid väetikese ülalpidu talituse ajal , sõelusid vastse inimese tulevikuendeid . 
147	NA	 Igatahes maganud ega vääksunud Jotike ei olnud , tukunui ega kisakõri temast ei tule , küllap tuleb allaheitlik loomuke , kes siiski ei pelga trotsida - ristimisveega kohtumisel oli ta end kühma tõmmanud , kibekortsus näo teinud ja nagu midagi pomisedes suud muigutanud . 
148	NA	 Ämmamoor hakkas tantsu ja laulmist korraldama , kuidas siis muidu , heldeke , ikke nagu kord ja kohus , Jotikene peab hää lauluhääle saama ja jõudsaste kasvama . 
148	NA	 Ott seisis kõrvalises kohas ja mõtles , kas nüid jääbki nii : muudku Jott ja Jott . 
148	NA	 Ei aimanud velleke , et nad on üsna ühe pulga pääl - elu keerleb inimese ümber üleüldse vaid kolm korda : ristimisel , pulmades ja matustel ; ning esimene puhk on igaveseks möödas niihästi temal kui Jotil . 
149	NA	 Sepaemand Aada ei mallanud latskestega oodata . 
149	NA	 Kui Joti ja Oti vahet oli olnud napilt kolm aastat , siis nüid sündis kolm tüdrukut kolme-nelja aasta sees . 
149	NA	 Külavahel haletseti , et vaene Aadakene ei pääsegi piimast valla ; Otti ja Jotti ei kahetsenud keski , ehk küll nood pidid varakult täiearuliseks saama ja ise enda eest vastutama , sekka veel sõsaraidki karjatama . 
150	NA	 Esiti oli Jott olnud Oti kindel liitlane , vähemalt senikaua kui tarvitas üle kraavi avitajat . 
150	NA	 Varesepesade otsimisel oli vanem veli vaieldamatu mõjumees , kes teadis , millal ja kuhu sammud säädida . 
150	NA	 Jutuajamine käis neil toojuures enamaste ühe malli järgi . 
151	NA	 Ott : Me peame ümbertsõõri kõndma . 
151	NA	 Maa on mäda veel . 
152	NA	 Jott : Mädaveel . 
153	NA	 Ott : Kae - ongi ! 
153	NA	 Vahi tolle kõivu otsa , sinna ülesse harude vahele ! 
154	NA	 Jott : Haludevahele . 
155	NA	 Ott : Vahi ülesse kõrgele ! 
156	NA	 Jott : Kõlgele ! 
157	NA	 Ott : Ei mitte sääl ! 
157	NA	 Sääl ! 
158	NA	 Jott : Mittesääl-sääl ! 
159	NA	 Ott : Kas sa ikke veel ei näe ? 
160	NA	 Jott : Ikkeveeleinäe ! 
161	NA	 Ott : No oled tainapää ! 
162	NA	 Jott : Vales on tainapää . 
163	NA	 Ott : Vares sul jah tainapää ! 
163	NA	 Kus mehel jutt ! 
164	NA	 Jott : Mehejutt ! 
165	NA	 Pikapääle hakkas Otti tüütama Joti komme kõike nagu kaja korrata ja velle sabas kui takjanupp rippuda . 
165	NA	 Tarvis Jott valla opata ! 
165	NA	 Ükskord näitaski Ott väikevellele sinikuuelise sitika kätte ning kuni veli sitika man kükitas , hiilis ise puhmaste vahele pakku . 
165	NA	 Kui siis Jott äkki leidis end üksi olevat ja siia-sinna joosklema ning Otti hõikuma hakkas , hõõrus Ott häämeelest käsi ja itsitas , et näis , mis too nüid ette võtab . 
165	NA	 Varsti oli vellekese võhm väljas , veli heitis end mätaste vahele kummali ja kisas kibedasti . 
165	NA	 Nüid tuli Ott puhmastest nagu õige mees kunagi ja noomis veel päälegi , et mis sa sõge pasundad , ema kuuleb viimaks ära . 
165	NA	 Kui veli järele ei jätnud , kummardas Ott alla ja puudutas velle õrnu lendlevaid lapsejuukseid . 
166	NA	 “ Õige narr , kus ma siis jäin ! 
166	NA	 Pane nüid päälmine mokk alumise pääle ja jää hääga vakka ! ” 
167	NA	 Aga Jott tõstis pääd ja vaatas suurte märgade silmadega velle kavalatesse pilusilmadesse , otse silmapõhjadesse , otse südamesse välja , ja velle pilk oli nii lõpmata tark , nii läbinägev , et Ott velle pilgu kannul oma südamesse vaatas , nutma puhkes ja teisel kõvaste ümbert kinni võttis . 
168	NA	 Säälsamas tõusid nad jälle ja jooksid ja hüppasid kui tiivust kantud . 
168	NA	 Maailm oli suur ja imeline , võis minna koplisse ja juua himu täis kõivumahlast , võis rüüpida nagu hobune otse pangest ehk panna suu vasta magusalt kleepuvat puurenni ning säält ripsida seltsis kusirautsikutega ja alles uimaste kärblastega ; võis minna pinumaale , ehitada haohunnikusse onn ehk pöörata ümber maakive ja vaadata , kes sääl all elavad ; võis minna sepapajasse kaema , ega mõni täkk rautada ole toodud ehk vastseid äkkepulki tellitud , võib-olla annaks isa kummagile tillukese sepavasara , siis nad tohivad päris vasaraga päris rauda raguda , nii et tulekirbud nelja kaarde kargavad . 
169	NA	 Esiotsa olid veliksed kõiges ühel arul - nagu Ott ütles , nii jäi . 
169	NA	 Mida aasta edasi , toda enam hakkas Jott kaelasooni kasvatama . 
169	NA	 Juhtus , et Jott tuli Otiga kalale küll , aga unustas õnge maha ning vahtis siis niisama ringi , sumas Luutsnas , sogas vett ja hirmutas kalu , kui noid sääl oligi . 
170	NA	 “ Sa unetid meelega , ” ütles Ott . 
171	NA	 “ Mulle ei meeldi püida , ” ütles Jott . 
172	NA	 “ Sa ei viitsi , ” ütles Ott . 
173	NA	 “ Viitsin aga küll , ” ütles Jott . 
174	NA	 “ Mis sa siis ei püia , ” ütles Ott . 
175	NA	 “ Mulle kala ei meki , ” ütles Jott . 
176	NA	 “ Kassikala . 
176	NA	 Kesse käseb mekkida , ” ütles Ott . 
177	NA	 “ Siputab õnge otsas , ” ütles Jott . “ Ja ussi ei meeldi panna . ” 
178	NA	 “ Pane kihulane , ” ütles Ott . 
179	NA	 “ Kihulast kah ei meeldi panna , ” ütles Jott . 
180	NA	 “ Sa pelgad ! 
180	NA	 Argpüks ! ” ütles Ott . 
181	NA	 “ Mis ma pelgama peaks ! ” ütles Jott . 
182	NA	 “ Et hammustab , ” ütles Ott . 
183	NA	 “ Ei pelga ! 
183	NA	 Kesse hammustab ! 
183	NA	 Ei hammusta keski ! ” 
184	NA	 “ Pelgad aga küll . ” 
185	NA	 “ Ei aga pelga ! ” 
186	NA	 “ Mis sa siis ei püia , sa ikke pelgad , mis muud ! ” 
187	NA	 Jott pööras ennast teisale , pööras vellest ära kogu kehaga , ning Otile tundus , et ka kõrvade ja südamega . 
187	NA	 Veli Jott sumas Luutsnas , kaevas kämblaga kaldamuda , pildus toda heinamaad pidi laiale , sogas vett ja peletas kalu , keda veli Ott kõigest hingest püidnud oleks . 
187	NA	 Varsti hakkas Jott kodu tahtma , aga emalt oli vali käsk , et koos mingu , koos tulgu . 
188	NA	 Teinekord jälle jättis Jott meelega jooksu katki , kui nad üle lattvärati olid karanud ja koplist välja kihutasid , just kõige põnevama koha pääl , vähe enne mudalompi oli Jott jalapäält seisma jäänud , kuna nägi , et veli tões ja vaimus lidub ega anna lootustki ette jõuda . 
189	NA	 “ Mina olen tugevamb , ” ütles Ott . 
190	NA	 “ Ei sa ole , ” ütles Jott . 
191	NA	 “ Kuda ma siis kärmembi jooksen , kui ma tugevamb ei ole , ” ütles Ott . 
192	NA	 “ Sul pikemad jalad , ” ütles Jott . 
193	NA	 “ Selle olengi tugevamb , et mul pikemad jalad on , ” ütles Ott . 
194	NA	 “ Ei ole tugevamb . 
194	NA	 Paljalt et jalad pikemad , ” ütles Jott . 
195	NA	 “ Maadleme siis . 
195	NA	 Tule kaeme , kes kelle lompi käänab , ” ütles Ott . 
196	NA	 “ Ei tule , sul pikemad jalad , ” ütles Jott . 
197	NA	 “ Jälle ! 
197	NA	 Mis tost , kui ongi pikemad , ” ütles Ott . 
198	NA	 “ Sa paned jala taha , ” ütles Jott . 
199	NA	 “ Ei pane , ” ütles Ott . 
200	NA	 “ Jah paned , ” ütles Jott . 
201	NA	 “ Kuda sina tead , kas mina panen või ei pane ! ” ütles Ott . “ Mille perast ma peaks jala taha panema , kui aus maadlus on ? ” 
202	NA	 “ Sa tahad olla tugevamb , selle perast panedki , ” ütles Jott . 
203	NA	 “ Ma olengi tugevamb , ” ütles Ott . 
204	NA	 “ Sa oled vanemb , aga tugevamb sa ei ole ! 
204	NA	 Sa oota enne ! ” ütles Jott ja jooksis koplisse , juuksed lennus nagu täku lakk . 
205	NA	 Aga õhtul virutas Jott kaks kausitäit kiislat hinge alla , toda kiislat , mille haisugi ta ei ole kannatanud , nii et ema Aada ei jõudnud imeks panna . 
206	NA	 Võnnu koguduse hingekarjane Körber leidis oma pojukese Karl Eduardi vesiveskit ehitamas . 
206	NA	 Aga Karl Eduard ei olnud koguniste üksi , temaga seltsis keegi külalastest , keegi ilmselt pisut vanem linalakk jõmpsikas , kes näis olevatki kogu ettevõtmise algataja . 
206	NA	 Neli kätt hoidis künkanõlval paigas pilbasehitust , mida keltsa sulamise vesi kippus aina ja aina lammutama . 
207	NA	 Kes võiks olla too viisakalt rõivil , ehkki paljasjalgne külapoiss ? 
207	NA	 Pastor Körber on kõiki neid ristinud , ent lapsed saavad ruttu teise näo pähe ja mine tunne neid . 
208	NA	 “ Tere , kirikhärra ! ” ütles linalakk üpris hääsoovlikult , katkestamata ommete oma tööd . 
209	NA	 “ Tere jumalime ! 
209	NA	 Sa oled viks poiss ja tunned oma kirikhärrat , ” ütles pastor Körber , “ aga mulle ei tule ette , kes sina oled . ” 
210	NA	 Nüid tõusis külapoiss püsti . 
210	NA	 Ta oli õige vibalik . 
211	NA	 “ Mina olen Sepa Jott , ” ütles Jott ja tegi kraapsu sinna juure . 
211	NA	 Ta varbad õhetasid külmast . 
212	NA	 “ Sosoo , sina oled ju see Oti Jott , ” nentis pastor nüid . 
213	NA	 “ Ei mitte ! 
213	NA	 Mina olen iseenda Jott ! ” ütles Jott kindlalt . 
214	NA	 “ Sosoo , aeg läheb , nüid juba iseenda Jott , ” ütles pastor . “ Ma näen , et ka meie väikse Karli sõber Jott . 
214	NA	 Kena , kena , aga kas sul külm ei ole nõndaviisi , kas sul saapaid ei ole teps ? ” 
215	NA	 “ Ott läks saabastega , ” ütles Jott . 
216	NA	 “ Sosoo , teil on siis ühed saapad kahe mehe peale ? 
216	NA	 Ja kuhu Ott nende saabastega läks ? ” küsis kirikhärra , too Karl Eduardi papa . 
217	NA	 “ Ott läks isaga linna käima , ” ütles Jott . 
218	NA	 “ Nonii , ” ütles Karl Eduardi papa . “ Linna paljajalu muidugi ei lähe . 
218	NA	 Aga linnas ei saa seda näha , mida mina sulle näitan . 
218	NA	 Tulge ! ” 
219	NA	 Poisid jätsid vesiveski saatuse hooleks ja lentsisid talaaris mehe kannul , aetud uudishimu põnevusest . 
220	NA	 “ Sina oled siis Sepalt , Jott , sina oled siis kellakuulja , ” ütles pastor , kes nagu oli ja nagu ei olnudki Karl Eduardi papa . 
221	NA	 “ Mida ? ” küsis Jott . 
222	NA	 “ Mida , mida ? ” küsis Karl Eduard . 
223	NA	 “ Kellakuulja . 
223	NA	 Ma ütlesin : Jott on kellakuulja . 
223	NA	 Sepa talusse on kuulda , kui kirik sisse lööb , Sepal ei pea kikka päält aega võtma , ” seletas pastor . 
224	NA	 “ Kui isa sepapajas ei tao suure kolinaga , ” ütles Jott . 
225	NA	 “ Kallil hingamispäeval ei ole isa ommete sepapajas ! ” ütles pastor . 
226	NA	 “ Kui väga kiire aeg on . 
226	NA	 Põld ei oota , ” ütles Jott . 
227	NA	 “ Sosoo , põld ei oota . 
227	NA	 Sa oled terane poiss . 
227	NA	 Kas sa isal juba abiks käid , sina ja Ott ? ” 
228	NA	 “ Käin ikke . 
228	NA	 Ott käib rohkem , Otist saab sepp , ” ütles Jott . 
229	NA	 “ Sosoo , ja kes sinust saab ? ” 
230	NA	 “ Mina lähen linna kooli . 
230	NA	 Pärast . ” 
231	NA	 “ Ja miks läheb Jott linna kooli , kui veli Ott ei lähe mitte ? ” küsis pastor . 
232	NA	 “ Minust saab kirjutaja , ” ütles Jott . 
233	NA	 “ Sosoo , ja kui vana sa oled ka juba ? ” 
234	NA	 “ Kaheksa talve , ” ütles Jott . 
235	NA	 Nad olid vist pärale jõudnud , sest pastor Körber jäi seisma ja osutas vibalikule vitsale . 
236	NA	 “ Arva ära , mis see on ? ” ütles pastor . 
237	NA	 “ Tamm , ” ütles Karl Eduard . 
238	NA	 “ Ma ei küsinud küll sinult , aga olgu pääle . 
238	NA	 See on tõesti tamm , vägev tammepuu , kuigi ta esiotsa on vibalik nagu meie Jott ja lehti ei ole tal nagu Jotil saapaid . 
238	NA	 Hoidke teda , poisid , nagu te üksteist hoiate , see on suur ja tähtjas puu , ärge murige seda mitte , isegi vesiveski ehitamiseks mitte , ütle seda külapoistele kah , Jott , ” ütles pastor , kes oli papa . “ Kui ma nüüd rehkendan - sel aastal , kui sina sündisid , Jott , olen ma pannud tammetõrukese kasvama ja kui meie armas Karl Eduard ilmale tuli , oli see juba idanenud , ja ennäe - nüüd on tamm oma koha pääle istutatud ja te mõlemad võite alati oma ja tema pikkust võrrelda , ka saja aasta pärast , ja ma ei keela , et veel kahesajagi aasta pärast ! ” 
239	NA	 Jott vahtis haralist vitsakest ja pastori talaari hõlma hõljumist selle taustal ning see tammepuu ja talaari hõlm jäid alatiseks seosesse . 
240	NA	 Pastor Körber läks toopääle ära kirjutustuppa ning märkis Võnnu kiriku meetrikaraamatusse hoogsa gooti käekirjaga - 
241	NA	 1808. aasta 23. aprillil - Jüripäeval istutas mu abikaasa Inglise pargi äärde noore 8-aastase tamme , mille ma seemnest olen kasvatanud . 
241	NA	 Kui päevapalavus ahvatleb rõõmsamaid ja õnnelikumaid tulevaid põlvi selle tamme varjus puhkamisele , siis mõelgu nad küll tema saja-aastase tüve all tänuga minu ja mu hea abikaasa peale . 
241	NA	 Siis osutub meie rõhutud vendade , eestlaste ränk ike juba ammu murdunuks . 
241	NA	 Siis on nad saanud jälle vabaks , iseseisvaks ja õnnelikuks rahvaks - quod Deus bene vertat . 
242	NA	 Annaks Jumal , et keegi seda teksti ei loe , enne kui aeg tuleb , mõtles pastor Körber sinna juure . 
242	NA	 See , mis ta nüid kirja oli pannud , võiks mõnele teisele pastorile üpris ketserlik tunduda , aga ajalooteadlane Körberis jäi rahule . 
243	NA	 Aina heldinumalt peatus sepp Aadu pilk oma vanema poja jässakal kogul , mis laskis juba aimata tulevast rammu ja sitkust . 
243	NA	 Sääl ta on , tema elutöö jätkaja . 
243	NA	 Kuid Jott , too vibalik ja kõibajalgne , oli kukkunud küll rohkem ema suguvõssa , nagu sääl mõisakirjutajaid ja apteekreid juba ees oli . 
243	NA	 Otti pidi vägise sepapajast peletatama , et mine jookse ommete ka natuke , toovastu Jott , kui üldse tuligi , armastas ääsituld vahtida ja arutas meelsamini , misasi tuli tegelikult on ehk miks raud keetes valgeks läheb , kui et separiistu pihku oleks võtnud . 
244	NA	 Mis okkaks loodud , on ju noorelt terav ; nõnda siis sündiski , et tähetarkus , mida ema Aada voki tagant Otile tuupis , jõudis Jotil pärale . 
244	NA	 Ei olnud veli Ott esimese koolitalvega vaevasest veerimisest kaugemale saanud , kui äkitselt selgus , et veli Jott , pea kolm aastat noorem , juba loebki . 
244	NA	 Nüid asus isa Joti nõusse , et Jott sügisel kooli läheb , mis too verstake siis käia ei ole ; siiski tehti tingimus : Ott seisku hää , et suuremad poisid Jotti ei kiusa . 
245	NA	 “ Katsugu nad ainult ! 
245	NA	 Kui Jott kutsutakse koolitoa ette piirutuld näitama , siis ei tohi nad teda kuklasse võmmida , kui ta mööda läheb , ” ütles Ott . 
246	NA	 “ Ott tapleb minu eest , mina teen Oti koolitükid , ” ütles Jott . 
247	NA	 “ Sa ei mõista , sina lähed esimesse jakku , mina olen teises jaos , ” ütles Ott . 
248	NA	 “ Aga ühes koolitoas . 
248	NA	 Küll ma kuulen , mis koolmeister teisele jaole seletab , ” ütles Jott . 
249	NA	 “ Siis peab sul kaks pääd otsas olema , ” ütles Ott . 
250	NA	 “ Ongi : kaks silma , kaks kõrva , ” ütles Jott . 
251	NA	 “ Kiidukikas , ” ütles Ott ja läks isaga sepapajasse . 
252	NA	 Aga täpselt nii juhtuski . 
253	NA	 Juba enne jõule pandi Jott teise jakku . 
253	NA	 Velled istusid nüüd kõrvu ja hoidsid ka muidu kokku . 
253	NA	 Sepa poisse peeti au sees - Ott oli üle kooli rammumees , Jott jälle kõige noorem , kõige targem ja vaata et kõige pikem . 
254	NA	 Ommete ei tähendanud au sees pidamine , et salajast vimma või haudunud kättemaksu poleks tuntud . 
254	NA	 Mõnigi kord sattusid veliksed oma kõrvaga kuulma nurgatagust laulu , tol ajal kui oodati väljas , et suits rehetoas ülesse tõuseks ja tarre sisse saaks minna . 
254	NA	 Too laulmine käis nii , et väiksemad poisid peesitasid õues , selg vasta lämmit koolitaret , nägu päikse poole pööratud , ja lõõritasid : 
255	NA	 Suuremad laulsid nende vasta erilise kuraasiga : 
256	NA	 Toopääle kihistati magusat naeru - iga kord . 
257	NA	 Velled ei julgenud sündinud asja kellegile rääkida , iseäranis isale mitte , nad vahtisid teineteisele otsa nagu juhmikesed ja nende pilgud küsisid vastastikku . 
257	NA	 Nii mitu aastat . 
257	NA	 Ükskord siiski pääsesid Joti keelepaelad üsna kogemata valla . 
258	NA	 Juhtus too varakevadisel õhtapoolikul kiriklas kooliveli Karl Eduardi elukambris , kuhu papa Körber järsku sisse astus , et poistelt küsida , mis rahvalaulusid koolilapsed isekeskis laulavad ; tema nimelt tahtvat noid ülesse märkida . 
259	NA	 Karl Eduard kohmetas silmanähtavalt , kuna Jott purskas oma häbiks nutma . 
259	NA	 Siis võttis papa Körber Joti oma põlvele , nagu ta ehk Karl Eduardiga oleks niisugusel puhul toiminud , aga Karl Eduard oli ju pisikest kasvu ja kaks aastat noorem , kuna Joti pikad koivad maha ripendasid ; Jott tundis ennast nii vääritult ja vääriti , et parema meelega oleks pagenud , kui too võimalik oleks olnud . 
259	NA	 Kummatigi rääkis papa Körber lohutavalt , nimetas ennast Joti vaimliseks isaks ja kinnitas , et maailmas pole säherdust halba asja , mida ei saaks hääks pöörata . 
259	NA	 Nõnda või teisite , viimaks oli papa Körberil asjaloost selge pilt ja laul otsapidi käes . 
260	NA	 “ Sa vast arvad , et laul on sinu isast ? ” küsis pastor Körber . 
261	NA	 Kui Jott ei vastanud , ütles pastor : “ Sinu isa on aus mees , see laul temast ei ole , seda teavad lauljad ka . ” 
262	NA	 “ Misperast seda siis lauldakse ? ” küsis Karl Eduard . 
263	NA	 “ Kas sina ka laulad kaasa ? ” küsis papa Körber . 
264	NA	 “ E-e-ei , ” ütles Karl Eduard . 
265	NA	 “ Sosoo , ” ütles papa Körber toopääle ja kergitas oma silmaklaase , et nonde alt vaadata . 
266	NA	 “ Mõnikord , alguses . 
266	NA	 Aga nüüd küll - ei ! ” ütles Karl Eduard , näost üsna verev . 
267	NA	 “ Miks sa alguses kaasa laulsid ? ” küsis papa Körber . 
268	NA	 “ Naljakas laul , ” ütles Karl Eduard . 
269	NA	 “ No kuuled , Jott ! 
269	NA	 See ongi üks naljakas rahvalaul , ja ma olen seda ka mõnes teises kihelkonnas kuulnud , nii et see on üks üleüldine naljalaul , nagu neid koguni pastorite ja mõisahärrade pihta tehakse , ilma et lauljad seda tõena võtaks . 
269	NA	 Kas mina peaks nutma hakkama , kui ma jaaniõhtul jälle kuulen , et õi-õi hõberaha , Papi-Eedil palju raha , ei ole kotti , kus võib panna , ega matti - mahutada ! 
269	NA	 Olen hullematki pidanud kuulma . 
269	NA	 Miks peaks ma arvama , et see minu pihta käib , kui ma ju oma südames tean , et mul pole süüd . 
269	NA	 Pilkamisega katsutakse teinekord järgi , mis puust keegi tehtud . 
269	NA	 Mis mees see ongi , kes mõnitamisest marru läheb , sellega tunnistab ta ju mõnituse tõeks ! ” 
270	NA	 “ Mis me siis tegema peame ? ” küsis Karl Eduard . 
271	NA	 “ Teeme mis teeme , irvitavad ikka , ” ütles Jott . 
272	NA	 “ Seni irvitavad , kuni ennast riivata lased . 
272	NA	 Kui sa väljagi ei tee , siis muutub sepalaul süütuks leelutuseks nagu hiir hüppas , kass kargas ega tule enam meelegi . 
272	NA	 Andke neile andeks ja te saate näha imet , mida andeksanni vägi korda saadab , ” ütles papa Körber . 
273	NA	 Jott pidi sageli nonde sõnade üle järgi mõtlema . 
273	NA	 Aga mis tähtsam - Jott hakkas just tollest õhtupoolikust Karl Eduardi taga hoidma nagu oma vellekest , oma nooremat velle , keda oli igatsetud ja kelle saatus äkitselt kinkis . 
274	NA	 Nüid oli nii , et Jott ei tunnudki kõhus toda magusat allaneelatud naeru tunnet , kui terve kool ühtaegu luges katekismust ette ; too tegu kostis nagu kapsapää keetmine kõval haotulel , sest üks kui teine poiskeseväänik , olgu või Ott , jäi teistest maha või kargas ette , lausa nimme ja selgest koerusest ; ei , nüid oli Jotil nagu karvane tunne , kas mitte ei riivatud Karl Eduardi ja tema papa au . 
274	NA	 Jott lõi silmad maha ja pitsitas suu kinni sama heitunult , nagu Karl Eduard toda tegi , kui sepalaulu kuulma sattus . 
275	NA	 Aga noil teistel oli teisi laule ka . 
275	NA	 Nagu too et - 
276	NA	 Toda laulu ei annud nad kunagi papa Körberile ülesse kirjutada , sest papa Körber võiks ju näha , et Jott ongi sugemata sarjaspää ja kasimata varvastega sepapoig . 
277	NA	 Alles koolis sai Jott teada , et ta ei olegi Sepa Jott , et Sepa on talu nimi , aga tema enda priinimi on Tee , niisiis on ta Jott Tee . 
277	NA	 Too tundus esiotsa kahetsusväärne , kuna Jott oleks tahtnud Sepa edasi olla , seppasid oli siinkandis üksainus , nagu ka Jotte oli üksainus , ent Tee - mis too küll olgu , kas krömplik ja jöntlik talitee , mida täkud tallavad ? 
277	NA	 Või ehk too peen kuum jook , mida sõtse mõisa köögis tavatses pakkuda ja millel polnud tegu ega magu ? 
278	NA	 Isa teadis nime saamise lugu küll . 
278	NA	 Juba vanaisa Priidik olnud sepp siinsamas sepapajas , too Priidik rentinud toda mõisalt ja lõpuks ostnud päriseks . 
278	NA	 Mõisahärra lasnud sepa priiks ja käskinud priinime võtta . 
278	NA	 Vanaisa jälle arvanud , et mistarvis talle priinimi , kui tal ristinimi ja talu nimi juba on , ega olnud kõrvugi liigutanud tolle jutu pääle . 
278	NA	 Siis ühekorra talve hakul küsinud vanaisa Priidik mõisahärralt : “ Kudas auline herrad arvavad , kas teen vangerdele uued ikkepakud ? ” - “ Priidik , tee ! ” ütelnud mõisahärra , ja kirjutaja pannud kirja : Priidik Tee . 
279	NA	 Võib-olla oleks pidanud keegi Jotilegi ütlema : “ Jott , tee ! ” , sest Jott oli üsna venitis nonde toimetustega , mille juures vähegi venitada andis . 
279	NA	 Koolmeistrite meelest oli Schüler Tee usin ja viks küll olnud , nõnda et tema puhul pole laidusõnu tarvitatud , aga Jott ise ju teadis , mäherdust endasundi on maksnud õhtuse õppimisega hakatust teha , veel suurem piin on tundunud keskööl raamatupamp kokku panna ja magama heita , siis jälle hommikul silmnägu uhta ja teele asuda . 
279	NA	 Üksainus asi oli - tõepoolest üksainuke - mida Jott oleks teinud ennast käskimata ööd kui päevad . 
280	NA	 Too asi oli salmide sepitsemine . 
281	NA	 Sepa Jott oli nimelt salmisepp . 
281	NA	 Ja tal oli oma lugeja ka , üksainuke , ent ustav - Karl Eduard muidugi . 
281	NA	 Nad olid vastastikku teineteise lugejad ja arvustajad ja õhutajad ja kehutajad , ja toda juba tookord Võnnu koolis . 
281	NA	 Mis siis veel Tartust rääkida , kus lausa paratamata pidi ütemaamehega kokku hoidma . 
282	NA	 Tartu - ah mis kiusav kotusenimi too olnud on ! 
282	NA	 Tostpeale kui jalg ning kael vähegi kandma hakkas , on Jott todasuunas teele asunud , velpinud kruusatee tolmus ja vastalises tuules , summeldanud lumest läbi , aga hakatusest kaugemale pole saanud , ikke on ülim saavutus olnud Hammaste rist , mis Võnnust vaevalt paari versta kaugusel , säält pole veliksed mõistnud kuhu ära käänata , nõnda on nad seisnud suurtee veeres ja vahtinud , kael pikas , kura kätt , nuhutanud oma meelest nagu linnasuitsusid kirkas varakevades , aimanud nagu hariduse valguse kumamist läbi talvevideva . 
283	NA	 Tühjagi ! 
284	NA	 Too oli Ahja , aga vaevalt too kah - küllap Kurista , kui üldse miski , Tartusse tuleb käänata hoopis hääd kätt , sai Ott enne Jotti teada , ja sõita tuleb vaata et pool päeva sinna ja pool päeva tagasi , ja mära vaata et kukub kurnatusest kokku , ehkki tollel on isa tehtud rauad all . 
285	NA	 Sai Jott ükskord ära linna kooli , paistis Tartu sootuks teine , kui Jott iseeneses märgutanud oli . 
285	NA	 Milles just vastuolu seisis , kuisugusena Tartu Joti meelest oleks pidanud ennast välja näitama , toda ei mõistnud Jott seletada tookord ega tänagi . 
285	NA	 Ega keski küsinud ka , kõik imestasid ennegi : Sepa Jott liinan koolin , issaristike , kes tuud oless arvanu ! 
285	NA	 Muudku Jott ise tundis ennast esiotsa väheke petetud olevat . 
285	NA	 Pärast sai aru küll , et on kördihabe olnud ja lapsikusi kokku unistanud , - just niisugune peabki universiteedilinn olema , biblioteek kiriku varemetes kõrge lageda kundi otsas kui kõige ülem kaugele näha ja kobar maju all tolle ümber ning tolles kobaras omakord universiteet kui kõige ülem - suurtsugune ja valge nagu üks luik ! 
286	NA	 Muidugi oli Tartus kirikuid ka . 
286	NA	 Tartuski oli Jott kellakuulja - vaiksel pühapäeva hommikul kostis Joti korterikohta nonde võistulaulmine , kui ta mõnikord alles asemel lesides ootas käsku , et keski ütleks : Poiss , kas sa keriku ei lähegi ! 
286	NA	 Siis tuli tal meele , mis majaemand ükskord ütelnud - vene kiriku kellad hõiskavat , et piivo viino piivo viino prostoi brantvein puntsh ; Jaani kiriku kell jälle hüidvat , et tulge keriku tulge keriku tillantou tillantou ! 
286	NA	 Esite ei uskunud Jott seda naljajuttu Karl Eduardile edasi kõneleda , aga kui kõneles , siis Karl Eduard ainult naeris ja ütles omakorda , et Ludwig August olevat Tallinnas kuulnud oma kõrvaga , kuidas Oleviste hüidnud oia-aia oia-aia , aga Niguliste muudkui nika-naka ja nika-naka . 
286	NA	 Ludwig August on Karl Eduardi järgmine vend , tema täieline nimi on Lui Ludwig August , aga Jott ei ütle kunagi Lui , sest too kirjutatakse Louis , ja kui Jott toda kirjapilti esimest korda oli näinud , oli ta kõva häälega Lojus välja lugenud , aga lojus on kõlbmata sõna ja Jotil läksid tostpeale alati kõrvad verevaks , niipea kui ta Karl Eduardi venna esimesele nimele mõtles . 
287	NA	 Körberi poistel oli kõikidel kolm eesnime . 
287	NA	 Karl Eduard oli ju veel Anton , niisiis Karl Eduard Anton , ja väikevelled olid Martin Georg Emil ja Otto Julius Benjamin . 
287	NA	 Kas ka tüdrukutele mitu nime oli pandud , seda Jott ei teadnud , nood jalutasid oma mamma või latsetütrik Anne seltsis , poistega nood Joti nähes kunagi ei kõnelenud ega poisid noistki kõnelenud , muudkui Karl Eduard vahest ohkas : tuleks ommetegi sui , saaks ära kodu , näeks preilikeisi , eriti toda kõige tillemat . 
287	NA	 Noori Körbereid oli ühtekokku seitse , ent ema Aada teadis , et noid oleks koguni terve tosin , kui kõigile oleks elupäevi antud , aga noile ei olnud antud , sest kaks läks kabeliaeda sarladega , kaks viis hauda nõstmetõbi , aga mis ühega juhtus , sellest küll eided sosistasid , kuid jäid vait , kui lapsi ligi oli . 
287	NA	 Palju hiljem sai Jott teada , et too poiglats oli olnud koolusündinu . 
287	NA	 Nõnda pidi Jott ikka mõtlema noile viiele kaduma läinule , kui kodus käimas oli ja Võnnu koolnukell hüidis : Leinaronnnng ! 
287	NA	 Leinaronnnng ! 
288	NA	 Üks tükk oli küll , mille poolest Tartu vastas Joti ettekujutusele . 
288	NA	 Too oli võimalus ohjeldamatult lugeda . 
288	NA	 Kodus tohtis raamatu kätte võtta , kui ühtigi enam toimetada polnud ; ja tõesti , kui seahein oli tsagatud , haod kööki kantud , vesi kaevust vinnatud , piimakard käsikambrisse tassitud , sõsarad magama meelitatud , siis juhtus ikke aina , et usin ema Aada pistis sütevaka pihku ja saatis üleaedsetelt tuld tooma ehk tahtis ise pisut veel kedrata ja pani poisid üksühe alla peeruvalvesse ; eks katsu raamatust mõnu saada , kui pead peeru süsiotsa õigel ajal ära nuuskama . 
288	NA	 Aga nüid oli Jotikesel jälle teine häda : mis raamatu kätte sai , tolle otsani luges ja nõnda venisid koolitükid öö hoolde , sääl ta võitles une ja raamatu viirastustega , kuni valguse aimuke küinlarasva sisse ära uppus . 
289	NA	 Tollegipoolest sai Jott jõudsalt joonde , eriti keeltes ja kirjanduses - terve gümnaasiumi pääle polnud paremat Goethe tundjat . 
289	NA	 Jott võis tundide kaupa Karl Eduardiga vastakuti Schillerit ehk Hölderlini pääst lugeda , vahelduseks proovisid poisid mõnd magusamat salmi maakeelde ümber panna . 
289	NA	 Nad võisid tuliselt ja ennastunustavalt vaielda üheainsa sõna või riimi pärast , rikkumata ommete toda aimamatut piiri , kus vaielus kasvab tüliks ja vaenuks , nali solvanguks , teravmeelsus teravkeelsuseks . 
289	NA	 Keset kõige käredamat kokkupõrget , mõlemal põsed lõõskamas ja silmad palavikus , vaatasid nad teine teisele otsa ja purtsatasid naerma . 
289	NA	 Siis vahetasid nad kähku teineteise seisukohad ja võisid uuesti kirglikult kokku minna . 
289	NA	 Mõnikord arutasid nad noore hommikuni paradiisi muusika ja inglite soolise kuuluvuse üle ehk mõtisklesid mõnel muul sama tähtsal teemal , mille pidi selgeks kõnelema just tolsamal ööl . 
289	NA	 Nad nautisid vaimu kasvamist sõber sõbra najal , kõik jutud tundusid lõpmata targad ja tähendusrikkad , millest jäi sügav ergastav järelmaitse , ent kui keegi oleks pärinud , misasjast te küll öö läbi nii vaimustatud olite , poleks nad osanud muud kui õlgu kehitada ja vast piinlikkustki tunda . 
290	NA	 Vahel istus nende seltsis Ludwig August , kes kui noorem enamaste vait püsis , või mõni Körberite sugulasi , eriti üks neist , keegi Wilhelm Immanuel , aga siis tuli sallida , et just tema mängis esimest viiulit - või tuleks öelda kontrabassi : kui ka kõik kolm või neli sattusid korraga kõnelema , siiski sai tema lai kirikumehe bass kuuldavaks ja mõjusaks . 
290	NA	 Wilhelm Immanuel oli student juba ja kõik maailma kiusatused kahvatasid tema seisuse võlu ees . 
290	NA	 Mäherduse kütkestusega jutustas Wilhelm Immanuel biblioteegist , kus olevat hoiul kaugelt rohkem raamatuid kui Võnnu kiriklas , ehkki Joti meelest on noid Võnnu kiriklaski lugemata arv , kõik kirjutuskambri kapid täis ning sohvadel kuhjas ja laudadel riidas ning Karl Eduardi toas sängitaguseski . 
290	NA	 Nüid igatses Jott nägema pääseda , kui palju noid sääl biblioteegis siis õkva on - iseäranis huvitas teda Merkeli teatud teos , mis ju avalikult saksavastaline , et kas toda ka biblioteegis hoitakse või pole sallitud . 
290	NA	 Aga või ta toda silmata saab , sest kas isa annab luba studeerida - ei ilma pääl ! 
291	NA	 “ Mis ta lubama ei peaks , mina küll ei usu , ühe studendi peab sepatalu ju ikke vasta ; Ott on nagunii sepp juba ja ega siis tüdrukutest , ” arvas Karl Eduard . 
291	NA	 Jah aga Körberite Karl Eduard ei ole Sepa Aadu Jott . 
291	NA	 Karl Eduard ja tema kolm venda võivad studeerima minna ja lähevadki , nad lausa peavad , kui vast ei tahakski , nemad on ju kaheksas põlv koolitud saksu , sel ajal kui Jott oleks esimene matsipõlvest ülesse ronija . 
291	NA	 Mõni Körber peaks hull olema , kui ei läheks , too oleks seisusevastane ; Jott peaks hull olema , kui läheks , too oleks jälle tema seisuse vastane . 
291	NA	 Külarahvas hakkavad ütlema : Esä om va aus mehekene , aga kae poiskesest koolitab hobesevarga . 
292	NA	 Nõnda vaatas Jott vesise suuga , kuidas studendid kevade tulles käisid , kitarred käes , laia lauluga mööda Tartu uulitsaid oma commiltonide või südamepiigade seltsis , või sõitsid tammekrantsidega ehitud vedruvangerdes öö läbi niisama ringi , ise hõiskasid ning jõid ohtraste õlut sinna juure . 
292	NA	 Mitte et Jott oleks rõkata või rõõmujooki pruukida tahtnud , toda võinuks ta vahel harva niigi , aga ta oleks meelsasti olnud osaline tolles meeletus vaimuvabaduses ning nakatavas olemislustis . 
292	NA	 Mis oleks Tartu või üldse elu ilma studentideta ! 
292	NA	 Eriti uhked olid tõrvikurongikäigud linnarahvale imestada , kui nood just kaklusse ei puhkenud buršide ja saksa sugu käsitöölistest nolkide vahel , mida ka ette tuli , ehkki too oli kõige rangemalt keelatud , nagu ka kahevõitlemised , püstoli paugutamine ja kaardimäng või tühipaljas topeltköömnenapsi pruukimine , mida kõike keelust hoolimata - või just keelu tõttu - akadeemilises peres harrastati . 
293	NA	 Ei , ihaldusväärsed olid nood tikitud kaelustega sametmundred ning kannustatud saapad , Jott pani noid täpselt tähele , püüdes kõike meele jätta , veeris pääliskirja - Humanitas - mundrite kuldnöpsidel , silmitses aukartliselt üleelusuuruses kübaraid , aga samahästi imetles ka kuldrebaste ja eluaegsete studentide räbalaks rapiiritud tekleid ning iseäratsevate üliõppijate ulaelust vaevatud ihukatteid . 
294	NA	 Jott läks oma korterikohta ja hakkas kirja kirjutama . 
295	NA	 Kallis emakene ! 
296	NA	 Küsid emakene mis ma söön ehk olen . 
296	NA	 Hoitku Jumal ise sind muretamast ! 
296	NA	 Hommiko , üks tükkikene leiba ehk koppiko või poleteise eest saia ehk middagi , lõune ajal kedan veega kartohvleid , söön neid , võtan leiba ehk heringad , lihha , pima ehk võid manu . 
296	NA	 Mõnnikord söön mis näppu puudub . 
296	NA	 Ma ollen nüid üks hää kok , aga minno ja teiste kokade vahhel on see vahhe , minna panen kartohvlid kema ja senni kui need paas varrisevad , varriseb minno keel Inglis või Greeka keelt , mis agga õppida on . 
296	NA	 Ma olleks küll paljo vähhambaga peri , kui usuks arvata , et saan universiteeti . 
296	NA	 Armas emakene , kas sa ehk ei pane armsale isakesele süddame pääle , et too tema poea ainumane vaimusilma himo on , ehk kül mulle teada , et isakesele ei ole se mite kerge üht täie arulist ike veel toita ja kata . 
296	NA	 Kül Jumal tasub keige sele hole ja armastuse eest , mis mino silmad näha saanud . 
296	NA	 Jäge terveks sedakorda . 
297	NA	 Teie armastav poig Jott . 
298	NA	 Jott luges sõnumiku hoolikalt läbi , mõne sõna juures kahtles , kuidas toda peaks ülesse panema , et kirja veerija kohe esimese hooga aru kätte saaks , aga saksa keele või mis muu keele grammatika konksud ei avita siin ning jääb loota sündinud eestlase keeletundmise pääle ning tolle pääle , et emakene südamega loeb , mitte silmadega ; ja küllap ema Aada annab kirjatähiku isa Aadule , nõnda et isa Aadu ise võib täht-tähelt ära lugeda poja kange tahtmise , ehk too talle küll teadmata ei peaks olema . 
299	NA	 Karl Eduard - või veel parem kirikisand Körber ise - võiks vast isa Aadule märku anda Joti vaimuannetest , nagu nad seni mõnigi kord teinud on ; Karl Eduard ehk parem Körber ise võiks nimetada , et Ott on ju nagunii sepp juba ja ega tüdrukutest midagi , ja tolle ühe poja jõuaks sepatalu ära koolitada küll ; päälegi ei tohiks kuski poolele teele pidama jääda , kui juba gümnaasiumi tuldud ja sääl joonde saadud on . 
299	NA	 Too võiks Joti meelest sündida , kui isa Aadu läheb peret armulauale kirjutama , pastor Körber võiks nii heldemeeleline olla , et jätaks pisut maksu tagasi ; too oleks tähtsuseta kopik , aga kinnitaks asjaloo tõsidust . 
300	NA	 Ilmotsata kisaga , hõiskamishäälte ja braavo-karjumisega , kannuste täristamise ja mõõkade auandmisega saatsid nad teda . 
301	NA	 Uudis levis nagu kulupõletamise tuli . 
302	NA	 Varsti teadis kõik akadeemiline pere ja pool Tartu linna : rebane Christian Jacob Petersohn , too elupõletaja ning elusuretaja ühe naha vahel , too pikajuukseline lõbus küünik sai kaks korda kakskümmend neli tundi kartserit - just nüid , viimselpäeval enne uut semestert ja mis kõige toredam , vaid paar nädalat enne rebaste suurt kommerssi , nõnda et too kaasvõitleja on burš valmis ! 
303	NA	 Kes tolles möllus õige vaikseks jäi , oli Kristjan Jaak ise , ehk küll õlgadel kantud , kiidulauldud ja imestletud , nagu ta oma kõige julgemates unelemisteski polnud lootnud - nii eneseteadev ja suureline kui ta vast mõnikord oligi ja oma tähenduses kindel . 
303	NA	 Ei olnud ta ommete arvanud , et tema osaks võiks saada säherdune au - häbiau . 
303	NA	 Mis muud see kartseris istumine siis oleks . 
303	NA	 Mõnele saksa soost mõisnikuvõsule võib ju seesugune seiklus meelekõdi pakkuda , aga tubli matsisoost studiosus , kes mõtleb hallist kivist läbi minna , ei saa säärast endale lubada ; eelkõige tuleb kahetseda igasuguse toetusraha kaotust , mis nüid ilmtingimata järgnema peab nagu ikaldus põuale . 
304	NA	 Toda Kristjan Jaak mäletas kopikupäält , kus ja kellega ta eila oli semestri algust ära märkinud - rohkelt niisutades , mis ju asja juure kuulub ; toogi seisis tal selgelt meeles : pärast , kui nad mõtlesid prassimist mõnes vaimlisemas paigas jätkata , oli tal raskusi ukseaugu üles leidmisega ja seejärel enese ning mõõga ühes tükis ukseavast läbi toimetamisega , nõnda tuligi , et kaasrebased pidid teda mõõgast eraldama , mida tema jälle ei tahtnud sündida lasta . 
304	NA	 Edasi oleks nagu unejumal Hypnos ise loori tema üle laotanud , ta mäletas vaid Ritterstrasse lainetavat munakivisillutist , Steinbrücke naljakat kõikumist ja iseenese juubeldavat joobumust , mis tuli esimesest augustiööst , vabadusest ja studendistaatusest . 
304	NA	 Oleks tahtnud tervet maailma emmata ja ta embaski kogu hingest kedagi , kes oleks nagu ilmatu pikk ja luider ja eluta olnud nagu mõni gaasilaterna post , aga säälsamas jälle lõpmata soe ja pehme otsekui armsa ema Anne leivamõhe sisu vana kasuka all soemüüri ääres haudumas , millesse tahaks käed küünarpääni vajutada . 
305	NA	 Kartserisse saatjate piduliku rongikäigu sõnapildumisest võis Kristjan Jaak aru saada , nagu oleks nimelt tema Kivisillal kedagi preilit musitama tükkinud ja pärast seda maadelnud Tartu kõige priskema politseinikuga , kes preili heleda edevusekilke pääle olevat kui maa seest ülesse kerkinud . 
305	NA	 Hoidku ja keelaku , härrad kaasrebased jutustavad vist omasid elujuhtumisi , tema , Kristjan Jaak Riia linnast , on preilidest alati aukartlisse kaugusse hoidnud , nende seltsis vaevalt et silpi suust saanud , ehk küll loomu poolest ülemääragi sõnasuutlik on . 
305	NA	 Ja politseinik , tsaaririigi tugi , mis häda pärast peaks üks student temaga ihulisse kokkupuutumisse astuma , too pole kogunisti ette nähtud , vähemalt politseinikule mitte , sest studentidega õiendab pedell . 
306	NA	 Aga et nad keelatud tunnil uulitsal viibisid , toda peab omaks võtma : aeg võis tõega üksteist juba läbi olla , õnnelikud uuri ju ei vahi - eriti kui toda polegi . 
306	NA	 Ja laulu kah võis ta hõisanud olla , sest süda laulis sees ja hing hõiskas . 
306	NA	 Üks asi oli siiski arusaamata , kuimoodu ainult tema ja Friedrich Vierhoff nüid kartseri mõnusid maitsma läksid , kui neid ommete terve kamp oli olnud ? 
306	NA	 Või polnud ehk välja kutsutud pedellil sedakorda rohkem kui kaks kätt olnud , nii et jumalanna Nemesis noile teistele armu sai heita ? 
307	NA	 Ommetegi tulid nad nüid vabatahteliselt ja lustiga , et kahele saatuse pailapsele nonde viletsuses kaasa elada . 
307	NA	 Nad otsisid omakäelisi kriipseldusi pööningukambri längus seintelt , mis pidid olema sinna viimasest või eelviimasest korrast jäädvustatud ning toimima täisväärilise isiksuse tõestusena ; nad panid Kristjan Jaagule kangeste südamele , et temagi mälestusvärsi sepitseks , mõne eleegilise distihhoni vähemalt ; aega tal siin ju piisavat kallikrahviat ning filosohvijat harrastada . 
307	NA	 Esialgu siiski ei paistnud , et nad kavatseksid sellist aega anda . 
308	NA	 Kui Kristjan Jaak kartserisaatjatest lõpuks rahu sai , oli veerand karistusaega möödaski . 
308	NA	 Vierhoff keeras end mõnusaste magama - enne kui külalised tulevad , võib-olla ka preilid , nagu Vierhoff lootis ja Kristjan Jaak salamisi kartis . 
308	NA	 Too hirm oli küll asjanda , sest rohkem kedagi täna ei tulnud kui vaid kaasrebane Jott Tee üsna õhtahämarikul . 
309	NA	 Ei too olnudki rummipudel külalise karmanit pungitamas , vaid õnnelikul kombel pakk värsikatsetusi , mis hoolikalt ümber kirjutatud ja paberirulliks keeratud . 
309	NA	 Heitnud Vierhoffi vagusa keha suunas ülevaatava pilgu , ulatas Jott Tee oma vaimulapse Kristjan Jaagule nii avalal ja säraval naeratusel , et Kristjan Jaak hetkelise nõrkuse tõukel andis vasta oma salmiklade , millist tegu küll kohe kahetses , ent ei söandanud tagasi võtta . 
309	NA	 Too oli sündinud sõnagi lausumata ; laual nende vahel põles vaikne küünal , eemal , nikerdatud otsalaudadega sängis viibis sügavas rahus keegi , kes ei tulnud arvesse ; nad olid maailmas kahekesi ning õnnis teineteise mõistmise vaim seltsis nendega . 
310	NA	 Kristiani Jago Petersoni laulud Ria-linnas , 1818 ; Kristiani Jago Petersoni laulud Tarto-linnas , 1819 , luges Jott Tee salmiklade palgelehelt . 
310	NA	 Pühaliku hoolikusega keeras ta lehekülgi , uskumata , et kallisasi , mille olemasolust ta umbkaudu teadis , oli nüid järsku tema käe ja pilgu all . 
310	NA	 Kummatigi ei unustanud Jott silmanurgast valvata , mis näoga teine tema värsse loeb ; nähes Kristjan Jaagu näole kerkinud naeruvirvet , püüdis Jott kindlaks teha , mitmendamal leheküljel lugemisega oldi : kas naerumuigutus oli sisukohane või äkki kirjutaja sõnasaamatusest põhjendatud . 
310	NA	 Nõnda esialgu - sest omaenda vaimulaste pärast oli ta tulnudki - , mida lehekülg aga edesi , seda sügavamale hämmastusse Jott Tee vaibus . 
310	NA	 Pergeli päralt , too oli ju kõige imelisem luule , mis iial maakeeles loodud ! 
310	NA	 Mäherdusi võimalusi pakub maakeelgi küpseks luuleks ! 
310	NA	 Milline muusika , milline manajõud , milline pühadusele nime andmine kõige igapäisemates sõnades ! 
311	NA	 Jah ! 
311	NA	 Võib ! 
311	NA	 Tohib ! 
311	NA	 Peabki ! 
312	NA	 Tiivuline õnnetunne valdas lugejat Jotti ; ta aimas oma salmide armetust , ent too polnud tähtis . 
312	NA	 Jott Tee tõstis vaimustatud pilgu ja kohtas Kristjan Jaak Petersoni silmavaadet , mis oli ootel nagu külviküps kesvapõld . 
312	NA	 Sõnadeta sõnad langesid ja seemendasid . 
313	NA	 Kristjan Jaak hakkas kõnelema . 
313	NA	 Vaiksel tagasihoitud moel . 
314	NA	 “ Ma olen aina kahtlemise pääl olnud , kuis peab kirjutama mistahes lihtset sõna . 
314	NA	 Iseäranis paaristikku tähed , kas neid mitte üksikult ei pea kirja panema ? 
314	NA	 Kas paaristikku või ehk paristiku , mine tea ? 
314	NA	 Kui häälega lugeda , saaks ju aru kätte , aga kui silmadega , võib eksi minna , ” ütles Kristjan Jaak . “ Et üks asi ka nii raske peab olema ! ” 
315	NA	 “ Ei ole grammatikat tehtud , mis ütleks , kuis on . ” 
316	NA	 “ Mina proovisin rootsi keelele teha . 
316	NA	 Kooliajal , Riias . 
316	NA	 Rootsi keelt õppides sõnaraamatut minu käes polnud ühtegi , ja ehk ma küll kõik sõnad , mis eest leidsin , teistest keeltest pidin otsima , sain selle keele siiski kätte , et grammatika päälegi mõtelda tohtisin . 
316	NA	 Võera keelega on asi lihtis , sääl märkab silm ja kuuleb kõrv kõiki erinemisi . 
316	NA	 Aga mine katsu oma keelega ! ” 
317	NA	 “ Too ju igas kihelkonnas ise . 
317	NA	 Kas teine teisest arugi saab . 
317	NA	 Mis veel ise kubermangudes , sääl selge vahe - meil Liivimaal näituseks kõneldakse ja Eestimaal jälle räägitakse , ” ütles Jott Tee ja küsis : “ Palju sa neid võeraid keeli oskad ka juba ? ” 
318	NA	 “ Enda tarbeks - ei teagi . 
318	NA	 Noh , saksa , inglise , vene , ladina , kreeka , heebrea keele tunde võiks anda , kui tahtjit oleks , aga ei ole siin . 
318	NA	 See kopik kuluks ära küll , mina olen kehva kellamehe poeg . ” 
319	NA	 “ Mis ? ! 
319	NA	 Sa oled kellamehe poeg ! 
319	NA	 Ma tundsin kohe et - sa oled kellakuulja nagu minagi ! 
319	NA	 Ei , sina oled hoopis rohkem , sina oled kellagi löönd ! ” 
320	NA	 “ Eks ikke vahel . 
320	NA	 Riias , eesti Jakopi kirikus , kus muial . 
320	NA	 Ilus kirik , pealt näitab umbes nagu Tartu Jaani kirik , seest valge ja punane . ” 
321	NA	 “ Isa kirik ? 
321	NA	 Kas too salm on sul sinu oma isast ? ” 
322	NA	 “ Too või ? 
322	NA	 Ikke jah . 
322	NA	 Või mihuke ? ” 
323	NA	 Jott luges ette , mida tegi meelsaste , Jott tahtiski toda nii südamlist laulu veel korra lugeda , et paremini meele jääks . - 
324	NA	 Ja Jott ütles : “ Ma tundsin , too oleks nagu minu isast olema . 
324	NA	 Vana väsind sepa valge päänutt akne all uinakut tegemas , juuksed liiguvad lendu nigu võililleudsu jälle . ” 
325	NA	 “ Talitsel ajal , kui ma linna olin minemas armsaid vanembit vaatama , metsas lõkke ääres jalgu puhates tuli järsku ette , nagu oleks suiõdang ja isa akne all oma sängi sees ja siis pandsin selle sääl kirja , lihtis lugu , pole sääl kuntskoppi juures . 
325	NA	 Tookord ma unistasin - jõuaks pea kodu , istuks vana isaga hääd juttu ajama , mõlembil pudel õlut ees ja piibud suus . ” 
326	NA	 Kristjan Jaak otsis esile tubakakoti , asudes keskendunult piipu toppima . 
326	NA	 Tema peened nagu läbikumavad näpud asjatasid kärmelt . 
326	NA	 Nüid kus kellalööja poja silmad oma tegevusel püsisid , sai kellakuulja tema näoplaani terasemalt tähele panna - too oli haruldaselt väljendusrikas nägu . 
326	NA	 Eriti uhked näitasid tüsedad kulmud , mis tõusid oimude suunas kõrgemale nagu lendu kavatseva kotkalinnu tiivad . 
326	NA	 Toda polnud Jott varem märganud . 
327	NA	 “ Sina piibumees veel ei olegi ? ” küsis Kristjan Jaak silmi tõstmata . “ Muidu ma kostitaks sind . 
327	NA	 Hää pinutagune . 
327	NA	 Vanasti , kui ma Riia linnas olin , tuli üks sõber meie maalt , tubakat ligi tuues , mis ta kodu oli kasvatanud . 
327	NA	 Seda tubakat , et ta meie maalt oli , tarvitasin ainult pühapäeval . ” 
328	NA	 “ Nüid on sul iga päev pühapäev , ” arvas Jott . 
329	NA	 “ Selle poolest võiks küll olla , ” naeris Kristjan Jaak . “ Aga ei ole . 
329	NA	 Sellest olen aru saanud , ei ole ihu orjamine kiiduväärt asi , ja mis see tubakakiskumine muud on , kui ihu himudele perra avitamine . 
329	NA	 Mitte ihu pole inimeseks arvata , inimene on vaim , ja ihu seega vaimu tööriist . 
329	NA	 See pole õnneks , mis ihule juhtub tulema , ja vaim võib ikke õnnis olla , kui ta ise tahab . ” 
330	NA	 Kristjan Jaak jäi piibuteoga rahule , võttis küinla otsast tuld . 
331	NA	 “ Pneuma on kreeka keeli see sõna , mis eluhõngu või vaimu näitab , vaim on surematane , nagu minagi arvan , ja läbib kõiki asju , aga Epikurosel on pneuma inimese enda hing , mis suredes hajub . 
331	NA	 Minu tervis on raisus , vat mis , kulla Jott , ommetegi olen ma alles piskuga toime saanud , mis ma teha olen kavatsenud . ” 
332	NA	 “ Aga need sinu laulud , ” alustas Jott ega suutnud jätkata . 
333	NA	 Kristjan Jaak ei teinud väljagi , tema mõte käis oma rada . 
333	NA	 Aga võib-olla ta siiski märkas , mis teine ütelda tahtis , sest ta justkui vastas : 
334	NA	 “ Ennist rääkisime maakotuste eri sõnakujudest . 
334	NA	 Ma olen mitu tartu sõnakuju tarvitanud , mis mulle oodi pidulik-pühalikule käigule rohkem näivad vastavat kui talina omad . 
334	NA	 Neid oode kirjutades ei pidanud ma mitte ainult harimata eestlast silmas , vaid ka seda , kes juba hariduse kohta teatud nõuet avaldab , kui ka sakslasi , kes eesti keelt mõistavad . ” 
335	NA	 “ Noid ei ole palju . ” 
336	NA	 “ Jumal paraku . 
336	NA	 Aga tuleb juure . ” 
337	NA	 “ Too Alo ? 
337	NA	 Kes too ? ” 
338	NA	 “ Ah see ? 
338	NA	 Kestahes . 
338	NA	 Või ehk luulekuju , ükskõik . 
338	NA	 Eks sinagi või Alo olla , kui nõnda tunned . ” 
339	NA	 “ Sa arvad nii ? 
339	NA	 See oleks küll . . . 
339	NA	 Aga kui sa tõesti arvad mind oma sõbrukeseks , siis ma tihkaks ühe koha sulle kätte näidata . 
339	NA	 Üheainumase . 
339	NA	 Too on too salm , et sina , suremata vaim , ei sa karda vihase mere tõusevad laesed . 
339	NA	 Mis too laesed sääl on ? ” 
340	NA	 “ Noh , kas see raske on arvata , mis merel sünnib : die Wellen . ” 
341	NA	 “ Nood on lained ! 
341	NA	 Ära võta vihaks , sõbruke ! 
341	NA	 Kas pole nõnda kenam ja selgem : ära karda vihase mere tõusevaid laineid ? ” 
342	NA	 Kristjan Jaak vaatas nüüd Jotile esimest korda nägelikkude silmadega otsa . 
343	NA	 “ Kui on naene-naese-naesed , siis on ka laene-laese-laesed , arvan ma . ” 
344	NA	 “ Aga naine ja laine muudetakse täitsa erinevalt ! ” hüüatas Jott . “ Nisuke meie keel ongi ! ” 
345	NA	 “ Kui sa nii ütled , mine tea , ma tunnen ju selle maa keelt sedavõrt kui vahest jälle Riia poole matkan ja mõnes kõrtsis jalgu puhkan , ehk olgu mis kodu kõneldakse . ” 
346	NA	 “ Ega sa mu pääle kuri ole , sõbruke ? ” uuris Jott mureliselt . 
347	NA	 “ Ma katsun ikke hää õpilane olla , kui ka seenimaani rohkem kreeklaste õpilane olen olnud , aga eks ma paranda ennast . ” 
348	NA	 Mõlemad puhkesid lõbustatult naerma , nõnda et härra Vierhoff heitunult jalule kargas . 
349	NA	 “ Ei see mõista meie maa keelt , ” ütles Kristjan Jaak . “ Ehk küll elab elu sellel maal . 
349	NA	 Jumal ise teab , kui kauaks meie maa keel veel salakeeleks 
350	NA	 peab jääma . ” 
351	NA	 “ Sa kah , käid kodu nigu tuld viima jälleki , tulekibenit piibu pääle , piipu endal ei oleki , ” ütles ema Aada . 
351	NA	 Millal saaks tal küllalt linnapoja ümmardamisest , kelle tähtsus on tolles , et tiiva alt ära lennanud ! 
352	NA	 Aga tõsi too etteheide oli , Jotil tormas tuli takus : kui just kiirus tagant ei kihutanud , siis kärsitus . 
352	NA	 Jõudis vasta õdangut , vaatas esiteks vaikselt usseaias ringi , et mis siin vastset või ehk teist on - ei midagi ! , tõukas siis ammuli jäänud rehealuse ukse käginal koomale , käis sepapajas isa ja Oti vasara kilksumist kuulamas , ragus pinumaal raginal hagu , ajas porknapendrest kanadele heina kitskuvate sõsaratega linnalora , ammutas kooguga kaevust emale mõsuvett , jäädes vahtima , kuis kaevulingu tipp vihinal sinitaeva poole kerkis ; heitus siis lingupaku matsatusest linnurohu sisse - ja läinud ta oli . 
352	NA	 Üht ei unetanud ta küll : kiriku man ära käia , tamme mõõtmas , nagu pastorihärra oli ütelnud . 
352	NA	 Kuigi Körber ei olnud käskinud , vaid ainult loa annud , õigemini võimalust möönnud , ent eestlane võtab loa andmist käsukohustusena . 
352	NA	 Niisugune eestlane on . 
353	NA	 Tamm tundus iga kord teine . 
353	NA	 Küllap oli ka Jott iga kord mõni muu . 
353	NA	 Vaatad küll et toosama , aga vaim või miski meeleolu oli vastne jälle . 
353	NA	 Tamm kasvas väljapoole , Jott sissepoole , too vahe . 
353	NA	 Jott mäletas põlvekõrgust tammevitsakest kanget Venemaa tuult trotsimas , pastorihärra lainetavad talaarihõlmad nagu varjuks ehk kaitseks ümber , aga nüid oli too taimekene ju Jotil üle pää kasvanud , laotas harusid ilmaruumi laiale ja otsis ning püüdis tuuli , niisama lustimängiks . 
354	NA	 Kord juba tulnud , astus Jott siis kiriklasse sisse ka , vana sõpruse poolest või suisa asja eest - Karl Eduardilt tervisi kätte tooma . 
354	NA	 Ikke toosama toatütrikene Marie , küll jälle priskemaks läinud , juhatas külalise suurtarre ja läks teatama . 
354	NA	 Suurtare ehk pildisaal ehk Galerie oli ikke samasugune , nagu Jott poiskesepõlvest mäletas , ommete ei saanud öelda , et too ruum Jotis endisi tundeid oleks tekitanud . 
354	NA	 Pikk akendeta sein oli tihedalt täis riputatud esiisade väärika palgega näopilte - die Porträten - ja pärast toda kui Karl Eduard oli kord lahkelt näidanud , et kelle tahes pildi-Körberi justkui elusad silmad saadavad kõndijat ainitise pilguga , kus saali nurgas iganes too kõndija ka ei viibiks , ja kui Jott oli üksipäini omaette saanud sõbra jutu läbi katsuda , pärast toda oli paljasjalgne Sepa Jott näopilditarest ikke kinnisilmi läbi tuisanud , rangete Körberite nõudlikud pilgud valusaste kuklasse peksmas ; vahel hoidis Jott kõrvugi kinni , nagu võiks mõni ammu surnud Körber valjuste välja ütelda , mis pisuke Jott enda kohta salamisi arvab . 
355	NA	 Härra Jott Tee toovasta pandis tähele , et tunneb end mõnusaste nii paljude tarkade herrade seltsis , kes teda häätahtlise ootusega silmitsesid . 
355	NA	 Ka oli ta kõrgeausustega lähemalt tuttavaks saanud ; koguni Otto Korberuse võimsale pilgule tihkas ta vastust anda , ehkki Otto Korberus oli Martin Lutheri enda käe all Wittenbergi ülikoolis õppinud . 
355	NA	 Just toda esiisa oli väike Karl Eduard armastanud näituseks võtta , kui tuba pimedaks oli tehtud ja poiskesed suurte leentoolide varjus teineteisele õuduslugusid jutustama hakkasid . 
355	NA	 Eks maalinud Karl Eduard võrratu ettekujutuse , lastes kloostrist pageval noorhärra Otto Korberusel veel kord kloostri luukambris kühmakil kirstude all kuulatada omaenese südame peksmist , mis pidi tunduma validam kui tagaajajate jõhkrad sammud otse pää kohal . 
355	NA	 Mõlemad kaks olid kütnud oma ettekujutuse meele tuliseks , nii et küinlavalgel uuritav Körberite pääluuvapp ajas judinad ihule , nagu oleks käredast vihusaunast otse viludasse Luutsnasse karatud . 
355	NA	 Karl Eduard ütles , et säälsamas luukambris oligi Otto Korberus tõotanud anda Jumalat teenima oma vanima poja põlvest põlve , ja tõotust on seenimaani seitse põlve peetud , Karl Eduard oleks kaheksas ; toda nood vapi pääluust välja kasvavad kolm viljapääd tähendavadki . 
356	NA	 Too teine vaarisa oli nime poolest Johann Friedrich olnud , kes pärast Põhjasõda oli Jena ülikoolist Tarvastusse pastoriks tulnud ja siin maakeele kätte õppinud , ning tostpääle kõnelesid Körberi poisid maakeelt juba viiendat põlve sama ladusalt kui mõnd muud võõraskeelt . 
357	NA	 Jott vahtis parasaegu pastor Eduard Philipiga tõtt , kui elus Eduard Philipp kärmeste tuli , käed pikal , et külalist emmata . 
358	NA	 “ Jumal on armuline , ta ei ole lasnud tänast päeva mitte looja vajuda , enne kui ma oma noort sõpra kaisutada saan , ” ütles pastor Körber tuttavalt kõmiseva häälega , päästis siis Joti oma lämmist haardest vabaks ja astus sammukese tagasi . “ Sosoo , noorhärra on õige pikk ja tugev , ehkki mitte nii pikk ja tugev kui teatud tammepuu - too puu , mis Joti ilmatuleku ajal - umbkaudu - mulda sai pandud ja Karl Eduardi ilmatuleku aastal võrsunud . 
358	NA	 Sa ju käisid seda mõõtmas ? 
358	NA	 Sosoo . 
358	NA	 Aga mida noorhärra Jott Tee siin Galerie's suvatses mõõta - kas ehk kirikhärra pole oma portree sarnane ? ” 
359	NA	 “ Mind rõõmustas üliväga ja kurvastas samavõrd , et Körberite nime kaja on kõik ilm ja ülikoolid täis , kuid kes oleks midagi kuulnud suguvõsast Tee , ” kostis Jott Tee . 
360	NA	 “ Sosoo või sedamoodu . 
360	NA	 Aga mu noor sõber , kas suguvõsa Tee aeg pole ehk tulemas nagu ka tema rahva aeg - kui Jumal annab . 
360	NA	 Ikke peab üks esimeseks hakkama . 
360	NA	 Hää on tee pikkust tagasi mõõta küll ; õndsam on tee pikkust edasi mõõta , silmavaade tulevasse kinnitada . ” 
361	NA	 “ Teised rahvad on kaugel ees . 
361	NA	 Pole meil kirjakeeltki mitte . ” 
362	NA	 “ Eks sa ju jookse , kui näed sõpru kaugel ees , kui muidu oleks ehk kõndinud . ” 
363	NA	 “ Kirikhärra on väga lahke . ” 
364	NA	 “ Aga sa mõtle : üks Korberus oli kah kord esimene , kas Otto just , ei tea uskuda , võib-olla tema isa ehk vanaisa , ehk tuleb veel kaugemale kaeda , aga üks ta oli . 
364	NA	 Edespidi on kõik lihtis : palju lapsi ja palju koolitust igaühele , nõnda palju lapsi ja koolitust kui iganes võimalik , kokkuhoid oleks siinkohal raiskamine . ” 
365	NA	 Seitse poega ja kolm ülikooli igaühele , kust peab sepa poeg nii rohkelt maist vara võtma , mõtles Jott iseeneses kibedalt , kuid lausus õige tagasihoitult : “ Suurel rahval kõrged lennud , väiksega jälle isevahe . ” 
366	NA	 “ Väike ja väike , seda ma kuulen ! 
366	NA	 Mina olin kah väike , varajane laps nagu ma olin , rühkisin maailma kaks kuud enne aega , ma olin nii pisukene , et mamma badetas mind supitirina sees , kõik teavad kõneleda kui imeasja , kuda mind poomvilla sisse mähitult ahjukapis soojas peetud , aga vaata nüid meest ! ” ütles Eduard Philipp Körber ja müristas sinna juure oma laialt tuntud bassi . 
366	NA	 Taevapasunaks teda hüitaksegi , too on lugupeetud pastori väärnimi . 
367	NA	 Todaaega olid nad just raamatukogutuppa jõudnud . 
367	NA	 Kirikhärra tegi viipe ühe suunas noist kolmest kõrge korjuga toolist , mis pisukese rokokoolaua ümber seisid . 
368	NA	 “ Meie Mariekene pandis teemasina juba ülesse , ” ütles Eduard Philipp . “ Sa teed ju oma vanale sõbrale seda au , et võtad temaga koos linnupetet ? ” 
369	NA	 “ Ei , hommikuni ma jääda ei kavatse . 
369	NA	 Linnupetet võetakse ju hommikul : et mõni lind õuemineja tühja kõhtu ei märkaks , muidu teatab too manalas järeltuleja kehvast elujärjest - kas härra pastor toda pruuki ei teadnud ? 
369	NA	 Või tõuseb härra pastor alles õhtuks ? ” naljatas Jott Tee . 
370	NA	 “ Sosoo ? ! 
370	NA	 Kuidas oleks pidanud ütlema ? 
370	NA	 Pruukosti võtma ? 
370	NA	 Suurust võtma ? ” 
371	NA	 “ Nood kah rohkem hommikusöömad . 
371	NA	 Või keskhommikul pärast heinaniitu . ” 
372	NA	 “ Aga praegu ? 
372	NA	 Kerge eine ? ” 
373	NA	 “ Kehakinnitus . 
373	NA	 Hingepide . 
373	NA	 Õhtuoode . 
373	NA	 Ivaleib . 
373	NA	 Suupiste . ” 
374	NA	 “ Näed nüüd - üks Jott Tee on maakeele tundmises ühest sakslasest kaugel ees . 
374	NA	 Vist ei aitaks minul jooksmine ka , et järgi jõuda . ” 
375	NA	 Sääl tuli ladvaubinana õhetav Marie , hõbekandikul teetassid ja tuline sitikmarjakook . 
375	NA	 Kuni Marie talitas , vaatasid mehed siniste veresoonte kumamist tema õrnal käeseljal . 
375	NA	 Siis tegi Marie kniksu ja uks sulgus tasakesi . 
376	NA	 “ Paneme sidruniväge ka , ” ütles kirikhärra ja pigistas sidrunist sahvti õige osavaste . 
376	NA	 Suhkrutükk juba tangide vahel , jäi Eduard Philipp äkki mõttesse , käsi teemagustajaga tardus oma harjunud teekonnal ; laskis siis tangid koos saagiga suhkrukaussi tagasi vajuda , et kiirustamisi tõusta . 
377	NA	 “ Meele tuli ! 
377	NA	 Ma olen ju Leipzigist vastse Zeitschrift'i kätte saanud , kus selle sinu ja Karl Eduardi sõbra salmid sees on . 
377	NA	 Ole hää , siin see on . ” 
378	NA	 “ Zeitung für elegante Welt ” , luges Jott . 
379	NA	 Eduard Philipp laskus tooli tagasi ning jätkas pooleli jäänud toimingut . 
380	NA	 “ Saksa keeles , ” ütles Jott pettunult , kui oli Kristjan Jaagu laulud kätte leidnud . 
381	NA	 “ Kahju , nii suureandeline ja nii vara surmavalda läinud - see teie Petersohn . 
381	NA	 Lugesin ja mõtlesin : kahju , kahju , tema Dichtung kõlab ju nagu mõni Goethe ehk Schiller . ” 
382	NA	 ” Ma ei oleks uskunud , et ta võiks saksa keeles - tema ! 
382	NA	 Ta pidas ennast maarahva laulikuks . 
382	NA	 Maakeeles on ta laulud paremad , nii hääd kui üldse võimalik . 
382	NA	 Saksa keeles - ma ei tea , göötesid ja sillereid ja klopstokke ju sakslastel niigi küllant . ” 
383	NA	 “ Kas mu noor sõber arvab , et Petersohni maakeelsed laulud oleks võinud trükitud saada ? ” 
384	NA	 “ Kunagi ikke . ” 
385	NA	 “ Kunagi - võib-olla jah . 
385	NA	 Aga saksakeelsed on mustvalgel kohe nüidsama , vaevalt aasta pärast lauliku surma maailmale imestleda . ” 
386	NA	 “ Kas pastorihärra arvab siis , et Kristjan Jaak tegi õigesti ? ” 
387	NA	 “ Kas Jott on kindel , et ei teinud ? ” 
388	NA	 “ Ma ei tea . 
388	NA	 Võib-olla ta tegelikult arvaski , et selle maa keel ei või igavikku tõusta ja tema luule oligi vaid luulekuju , paljas tuuleõhk , mitte südame igatsemine . ” 
389	NA	 “ Mu noor sõber on liiga karm . 
389	NA	 Kas inimene ei peaks kasutama kõiki keeli ja kõiki võimalusi , kui tal on oma rahva kohta maailmale midagi ütelda ? ” 
390	NA	 “ Maailmale mitte ! 
390	NA	 Sellele rahvale endale ! 
390	NA	 Ei usu maailm miskit , kuni see rahvas ise ei usu endasse ! ” 
391	NA	 “ Ennemini jääb iga rahvas alles siis miskit iseenese kohta uskuma , kui maailm on selle tagasi peegeldanud , ” ütles Eduard Philipp Körber . 
392	NA	 Jott ei hakanud vaidlema . 
392	NA	 Teised teemad kerkisid ülesse , lihtsamad . 
393	NA	 Kurb ja rõõmus oli kodus külaskäimine seekord olnud , kui ta pärast järele mõtles . 
393	NA	 Kõige tähtsamaks võis pidada vana Körberi hääkskiitu Joti plaanile koolmeistriks hakata . 
393	NA	 Isa Aadu näis toda nagu väheks põlgavat , aga sõbra papa Eduard Philipp ütles selgel sõnal : “ See on ükskord tubli ettevõtmine , kui kõrgesti koolitud mehed maalatsi oppama hakkavad , ega enne saa me lahti oma trahvikoolist , kus ainult laisad või saamata inimesed kooli tuuakse , kes kodu pole lugemist selgeks saand ja pelgavad nüüd , et leerist läbi ei pääse . 
393	NA	 Ei koolmeistri ametiks ole ükski haridus üleliiga suur . ” 
394	NA	 Nii tark oli Miira ikka küll , et ära tundis , millal peremees mõttesse oli vajunud , ja mõistis seda oma huvides kasutada . 
394	NA	 Miira oli tubli maatõugu mära ega teadnud midagi päävalust , mis ühel linnapreilikesel oli : kuidas peab Miira nimi kirjutatama , kas Miera ? või ehk Mihra ? ja milleks sihuke mittesaksa nimi ? 
394	NA	 Miira peremees ise oli ausa nimega : Friedrich Robert Faehlmann , ja preili ei võinud hingestki aimata , et naabermajas elav üle linna kuulus tohter on tegelikult maasugu saks . 
394	NA	 Tema nime oskas too preilike kirjutada , sest oli härralt endalt pärinud , kellel on õigus , kas härra Faehlmannil või kõigil teistel , kes Fählmann kirjutavad . 
394	NA	 Härra oli öelnud , et igaühel on õigus kirjutada oma nimi nõnda kuidas ta kirjutab , ja Miira suhtes soovitas ka elajalt endalt küsida . 
395	NA	 Miira vedas oma koormat teomehe alandliku aeglusega ; vanker kolises Kivisillal moodupäraselt , Faehlmann ei märganud mitte , et mära jälle kondirammu kokku hoiab - Faehlmann sepitses kalendrijuttu , valis ja sobitas sõnu hoolivamalt kui Katariina Teise vangisoost sillaehitajad kive . 
395	NA	 Kõige enne kippus tulema jutu lõpuosa ; Faehlmann teadis oma kogemustest , et seda mis tulema hakkab , ei maksa tagasi hirmutada - kui lapsuke sünnibki , jalad ees , pole lugu , küll pääkene on varsti kroonimise sees , kus seegi jääb . 
395	NA	 Pää on kroonimise sees - nõnda luuleliselt mõistab mõni ämmamoor ütelda tolle verise ja vaevase kannatusteo kohta , mis õigupoolest ongi ilus ime ja luulelist ütelust väärt . 
395	NA	 Olgu siis kõneks olendi või raamatu sünnitamine . 
396	NA	 Kivisillast mõtles Faehlmann kirjutada . - Mõne teekäija meelest ta väga kitsas on ; kui üks vankrega ühelt poolt tuleb , oodaku vastatuleja teisel pool . 
396	NA	 Küllap on Kalendrilugeja mõnda sõimamist ja riiusõna kuulnud , kui teine pikaline tuleb ja teisel vastatulejal kiir taga on . 
396	NA	 Aga sest ei ole palju viga ; kui õhta käes , ei ole keski ootama jäänud , kõik on üle mahtunud . 
396	NA	 Ei ole ka igaühel aeg kitsas , kes kõige suuremat kära teeb . 
396	NA	 Tuleb ka neile aeg , kus viimast korda aina tasa üle silla sõidavad musta vankre peal , ja ootavad kõik vastatulejad hea meelega , sest et teavad , et ta teist korda enam üle ei sõida - siis läheb ta pikka und uinuma . - 
397	NA	 Pikka unne uinujaid tuleb alatihti ette , Jumal paraku . 
397	NA	 Üks kui teine põdeja ei saa surmaga kuidagi toime , nõnda peab Faehlmann välja sõitma veel vasta ööd , kas kutsutakse ehk käseb oma etteaimdus , - et saistuda raske tõvesängi veeres , hoida mineja kätt ja katsuda , kas elusoon liigub veel ; samal ajal jagada troosti jääjatele , pärida , on surmavarju all seisja oma viimase sääduse teinud , ja kirjutada välja veel üks rohutäht - hääs usus ning sugulaste lohutuseks - või juba surmatäht . 
397	NA	 Contra vim mortis non est medicamen in hortis . 
398	NA	 Üle silla saanud , jäi Miira seisma , vehkis rahulolematult sabaga , vahtis tagasi - hääle või kurale ? 
398	NA	 Faehlmann songutas ohjaharu - kurale , kurale ! 
398	NA	 Sääl päris Peterburgi ragatka lähedal on last käimas üks vanaldane noorik , kel magu paelaga kaelas , Mutterpassion , nii et vaeneke peab ühtjäri õuevahet jooksma ehk mustavee pangel käima ning on juba üsna kärsimata ; päälegi nüüd , olles viimse varba pääl ja iga tund maha saamas , on naine hakanud kahtlaselt verd immitama . - Kas peaks sellegi jutu sisse üles panema , mis Kivisillal seisab lugeda , nimelt turu väravate pool küljes ladina ja saksa keeli : Jõgi , siin vähenda oma jooksu , Katharina II käseb ! - Teine suurproua on õige suureline , uskudes end Emajõge käsutavat , teine , emand niisamati , ei saa toime omaenda emavere jooksuga . 
399	NA	 Hää veel , et paraaegu mõnd kõhutõbe pole või koguni kole-härrat - Cholera - sellisel korral ei saaks tohter rõivist valla nädalate kaupa ; nüüd on lihtsad asjad : lokuta Miiraga Konossovi majja prouat kaema , see põeb ematõbe , Hysterie , mis vaevab kodakondseid rohkem kui põdejat ennast , siis sõida veel Mathilde mõisa , teise linnaveerde , sääl lapsukestel õige sandid pidemed , teevad ööseti alla , nii et teenijad-vaimud kaht nädalit vasta ei pea . 
399	NA	 Aga ennekõike too emand Peterburgi ragatka man , too jah . 
400	NA	 Doktor Faehlmann oli kas hiljaks jäänud või liiga vara saanud : lapsuke oli otsustanud ilmale tulema hakata ja siinkohal pidi ilmatulejat usaldama - tema teab . 
400	NA	 Ämmaeit oli õige kraps leitud , viskas tohtrele altkulmu pilgu , täis kõnekat vihkamist ; tema tunneb oma asja ja jäägu talle see au ; Faehlmann lootis nüüd aegsaste kodu saada , kalendrijutu manu . 
400	NA	 Ent enne too Konossovi proua ja Mathilde mõisa lapsed . 
401	NA	 Lõpuks oli ots kodu poole käänatud , tubli matsisoost Miira laskis jõudsat sörki Riia mäest üles - mine tea , mis öö toob , aga esiotsa oli kaerapääkott kindel : päev seisis veel kõrges , ei veel surejad sure . 
402	NA	 Faehlmanni maja Riia-Lille-Tähe kolmnurgas oli hoburakenditest sisse piiratud , kaks mära , teine hall ja teine võik , norutasid kannatajanäoga tihenevas vihmavidus , seljad taevanestest tumedad . 
402	NA	 Jälle külalised . 
402	NA	 Tema armsa Henriette lahkus oli nende vasta üsna võimetu ; küllap Henriette oleks tahtnud oma kaasale õhtust töörahu kindlustada , ent tema noor elu igatses ju elada , tualetid ootasid näitamist , kokakunst imetlemist . 
402	NA	 Ja külalised mõtlesid kõige paremat - lohutada üht paratamatult hooletusse jäetud kuulsa tohtre prouat , avaldada seeläbi lugupidamist tohtrelegi . 
403	NA	 Faehlmann tormas kõige mantli ja kübaraga läbi saali kirjutusetuppa , lausumata poolt sõna jahmunud külalistele , õieti neid märkamatagi , raputas vaid vihmapiiskasid mantlihõlmalt maha . 
403	NA	 Henriette istus kui sütel , ta oleks meelsaste abikaasale jutustanud , mis suur päev täna olnud - vaevalt kolmene Robert Friedrich August oli ütelnud hoidjale kohe pika lause ühekorraga ja Friedrich Johann oli maalinud oma hefti pookstave hää käekirjaga täis , ise viieaastane ! 
404	NA	 Kirjutusetoas võttis Faehlmann küll puhta paberilehe ette , kummatigi oli õhin kadunud , - ei tulnud sedagi meele , millest ta kirjutada oli kavatsenud . 
404	NA	 Ta jäi istuma , pää käte vahel , kuulatas läbi lae poegade magadiskambri vaikust ja summutatud hääli kõrvalt saalist , kuni tundis teravat igatsust panna oma väsinud pää truu Henriette sooja sülle . 
404	NA	 Aga külalised olid müür nende vahel . 
404	NA	 Ei , külalised olid roniroosid , aitasid varjata müüri nende vahel , nii vist . 
404	NA	 Ommete oli alustatud kõige häädlootvamalt , oli paari mindud kindlas usus leida asendust õitsva tiisikuse läbi hauda varisenud armastusele , üks oma noorpõlve kiindumusele , teine sõbrannale , kes oli üks ja sama isik - Tema . 
404	NA	 Nüüd välditi Tema nime nimetamist , seda enam tunti Tema lakkamatut kohalolu . 
405	NA	 Me kõik oleme põrm ja vari , mõtles Faehlmann , ehk nagu Horatiusel on : Pulvis et umbra sumus . 
405	NA	 Mõte liikus Kristjan Jaagule , kes kah Horatiust armastanud oli , kuni ta veel mullaks ja põrmuks polnud saanud ; tema soome keel kuluks meile kõigile ära , nüüd kus Lönnrot oli oma Kalevala-raamatu saatnud ja keegi seda lugeda ei mõistnud , Kreutzwald ka mitte . 
405	NA	 Muidugi oli abi sellestki , et raamat oli käega katsutavalt olemas , see oli tunnistäht , et nõndasamati võiks tõeks saada ka Kalevipoeg . 
405	NA	 Tunamullu oli Faehlmann lubanud seltsi koosistumisel , et võtab eepose oma elutööks , kuid sinna see oli jäänud , ehkki mitte maha maetud . 
405	NA	 Lönnrot peaks varsti Tartu tulema , siis võib mitmes tükis aru pidada ; Lönnrotiga oli küll see häda , et kippus eestlastele soome kirjaviisi ette kiitma , mida jälle eestlased ei pea kõige õigemaks ja nähtavasti lähevad saksa eeskujude pääle välja : harjunud asi . 
405	NA	 Sea-saksa keel , ütleks Lönnrot . 
406	NA	 Õigupoolest oli Kalevipoeg kui suur luuletöö oma looja vaimus üsna küps ja valmis , vast mõni väheldane tükk veel puudus vahelt , ent ees seisis ränkraske ja tüütugi kirjapanek , seenimaani ajapuudusel ikka ja ikka edasi lükatud . 
406	NA	 Kui neid põdejaid nii palju ei oleks , kui Tartu mitu ringkonda poleks Faehlmanni hooleks jäetud , kui teised tohtred nii kurja keelega poleks , - andeksandmatud , et Faehlmann vaeseid üsna ilma tasuta ravitseb ega hoolivat sedaviisi tohtreseisuse aust ja kasust . 
406	NA	 Ametivennalisi kokkupõrkamisi oli raske olnud ära hoida , kõige parem abinõu neist jagu saada oli kindlalt õiglane püsida , selle otsekohene järeldus oli lugupidamine publikumi poolt . 
406	NA	 Publikum ja tõde on kaks kohtukohta , kuhu edasi kaevatakse , uskus Faehlmann . 
406	NA	 Aegis fortissima virtus . 
406	NA	 Avaliku tüli eest oli ta katsunud ennast hoida - kui targad kisklevad , vilistavad narrid sinna juure ja uulitsapoisid pilluvad pori vahele , nagu ta oli ütelnud mõnelegi , kes teda kätte maksma oli püüdnud kehutada . 
407	NA	 Faehlmann viskas kirjutusepulga tühjale paberilehele , läks läbi köögi hoovi pääle ja säältkaudu kirjutusetoa akna alla oma kuulsat lillepeenart kaema . 
407	NA	 Vihma tibutas ikke veel , hää see oli , polnud tarvis iiskannuga vett tuua ; hommikul oli ta just silmanud , et kollased jorjenid näitavad välja õige närvetanud . 
407	NA	 Hollandimaalt tellitud , nõuavad ei tea mis . 
408	NA	 Keegi andis üle aia tere . 
409	NA	 Faehlmann vaatas - Jott Tee ; mis sellel nüüd ? 
409	NA	 Ega ta ommete rahatiisikust põe ? 
409	NA	 Ei vist , see on sedasorti mees , et kui põebki , siis teiste salaja , ei ütle kellegile . 
410	NA	 Jott Tee sirutas käe üle madala varbaia ja tõmbas lähema lilletutu nuhutamiseks . 
411	NA	 “ Ilusad on nad küll , teie georgiiniad , terve linn on kui meelest ära nende pärast , aga mis ma imeks panen , nad ei lõhna põrmugi , ” ütles Jott Tee . 
412	NA	 See oli ilmselgesti vale sõna valel ajal vales kohas , sest Faehlmann põrkis vasta : “ Küllap te nõuate sedagi veel , et nad ka süia sünniksivad . ” 
413	NA	 “ Küllap nad sünnivadki , aga keski pole taiband proovida , ” püüdis Jott Tee lugu naljaks pöörata . 
414	NA	 Lepitus oli käes . 
414	NA	 Faehlmann ütles : “ Nojah , juurekava on neil sedasorti küll kui kartulal , aga ei mina mõtle neid proovida , kuigi , Jumal paraku , mõnd tohterdamist on tulnud enda pääl katsetada . ” 
415	NA	 Jott Tee teadis , millele Faehlmann vihjas . 
415	NA	 Faehlmann oli endal kahtlustanud ema Katariinalt päritud tiisikust ega olnud eksinudki , ent ohust üle saanud tol meeleheitlikul kombel , et põdurat rinnapoolt tuliseks aetud rauaga põletanud . 
415	NA	 Kristjan Jaak oli korra noid koledaid arme saanud näha ja asjaloo kohta seletust küsinud . 
415	NA	 Mine tea , võib-olla see hirmus sigari kiskumine toimus tolsamal põhjendusel - tiisikusele elu rinnus vastikuks teha , surmatõbi kopsust välja kõrvetada . 
415	NA	 Ja olla võib , et Kristjan Jaak oli piibu imemise kombe just Faehlmannilt kätte harjutanud , tiisikust toogi teadis endal olevat , tiisikusse too vaene mees lõpuks ka sures . 
416	NA	 “ Vihm küll kosutab , ent lähme päälegi katuse alla , seda enam et olen pidanud juba pool tundi oma sigaritest lahus olema , ” ütles Faehlmann . 
417	NA	 “ Too on ju katastroof ! ” hüüatas Jott Tee , vihjates üldteada asjaolule , et Faehlmanni ilma sigarita pole nähtud . 
417	NA	 Mitte ilmaski ! 
417	NA	 Taibukad linnaisad olid välja annud määruse , mis keelas tänaval suitsetamise - tulekahju kartuses , ent Faehlmann oli veel taibukam : pistis oma sigari vaskvõrusse ja kõndis tossavana ringi ; tollestsamast teda kaugelt ära tuntigi ja abipalvetega rünnata saadi . 
418	NA	 “ Too on ju katastroof ! ” ütles Jott veelkord , jutu jätkuks . 
419	NA	 Katastroofi nimetatud oli ja kohale see tuli : keski viisakalt kummardav noor mees astus ligi ning küsis ilma pikemata kakskümmend viis laenuks . 
419	NA	 Faehlmann tõmbaski tengelpunga karmanist ning luges nõutud ruublid välja . 
419	NA	 Ja kogu lugu . 
420	NA	 “ Kes oli see sümpaatiline noorhärra ? ” küsis Jott Tee , kui nad juba kirjutusetoas istusid ja Faehlmann oma sigari oli läitnud . 
421	NA	 “ Pole õndsat aimu . ” 
422	NA	 “ Kuis nii ? 
422	NA	 Võhivõeras ? ! 
422	NA	 Ja võlakirja ei võtnudki ? 
422	NA	 Ja nime ei küsinudki ? ” 
423	NA	 “ Mis sest võlakirjast tolku : kui see sümpaatiline noorhärra - teie sõnad - ei maksa tagasi , siis ta ei maksa , ja kui maksab , eks ma siis küsi nimegi , ” ütles Faehlmann . 
424	NA	 Ainuõige lahendus piinlikust südamevalust pääsemiseks , märgutas Jott Tee iseendas , - kui ainult raha oleks ja raha tuleks . 
424	NA	 Faehlmannil muidugi oli ja tuli , ning enda pääle kulutas see härra vähe , sigarid maha arvata , nood pidid luksuslised olema , nõnda et kõlbasid või parunile pakkuda . 
425	NA	 “ Kas olete jo inimese kehajärkude nimesid hakanud ülesse kirjutama , härra Jott Tee , nagu meil jutuks oli ? 
425	NA	 Võtke ka meeste ja naisterahva riided ette , vanaisa Aadama viisi , kui ta elajatele ja rohtudele ja puudele igaühele oma nime andis . ” 
426	NA	 Jott Tee pidi tunnistama , et vaim küll valmis , ent liha nõder olnud . 
427	NA	 “ Aspirat fortuna labori , ” ütles Faehlmann seepääle . “ Õnn toetab oma hingusega tööd . ” 
428	NA	 “ Horatius , teie lemmik ? ” 
429	NA	 “ Vergilius . 
429	NA	 Võtke see ette , see on väga vajaline . 
429	NA	 Eesti keel on haledal järjel , tuleb toime panna , et rahva jutud ja laulud ja sõnakõlksutused ja igasugu ütelused , nii palju kui noid võimalik kätte saada , täielise hävimise eest päästa . 
429	NA	 Selleperast saigi minu ja teie Õpetatud Eesti Selts asutatud , mis , Jumal paraku , on küll rohkem Gelehrte Gesellschaft , ehkki Estnische , ” ütles Faehlmann . “ Eesti keelega tegelemine on tõhus vahend hüpohondria vasta , ma olen seda ikka Kreutzwaldile kinnitanud ; ise olen õnne katsund ka mõne eestikeelse distihhoniga , aga ei nood ole arusaamist leidnud , nagu ka minu arstiteaduslised tööd , mida soolikakohendajate ülemkogudus iseäranis laitnud on . 
429	NA	 Minu juukstel ei ole aega halliks minna , nad langevad enne maha . ” 
430	NA	 Jott Tee pidi nüüd paratamatult Faehlmanni kõrgenevat laupa uurima , kui väga ta tollest teost ka hoiduda oleks tahtnud . 
430	NA	 Vestluskaaslase suured kirglikud silmad särasid talle vasta , nõnda et ajahetk meeltesse põles ja sõnadeta lubadusega sidus . 
431	NA	 Toopääle Faehlmann tõusis , sigariudsu pilv pää ümber kui pühamehel , võttis kirjutuskapist ühe lehekese , mille Jotile näha ulatas . 
432	NA	 “ Tahtsin anda näite sellest , et eesti keel on küllalt paenduv ja kõlvuline sobimiseks raskesse antiigi värsimõetu , ” ütles Faehlmann . “ See ei ole peris valmis veel , aga kavatsusest peaks aimdust andma . ” 
433	NA	 Too lugeda pakutud näide oli Piibo jut , ja erakordselt painduv oli selle väljamõtleja sõna tõepoolest . 
433	NA	 Toda oli kohe esimesest värsist tunda . 
434	NA	 Ja laulu sisu - õnn on kui piibusuits , sõbrad on kui piibusuits , kaovad jäljetumalt , kui kütus otsas , ent piip ise on truu , piip avitab meenutada noorepõlve armastust . 
435	NA	 Jott luges tasahääli , huuli muigutades ja pikki silpe raskelt rõhutades : 
436	NA	 “ Imestamist väärt ! ” ütles Jott Tee silmade särades . 
437	NA	 “ Non omnis moriar , ” naeratas Faehlmann . “ Ei , tervenisti ma ei kao mitte . ” 
438	NA	 “ Horatius ? ” 
439	NA	 “ Horatius , minu lemmik . ” 
440	NA	 Et Jott Faehlmanni tundis ja tema elukäiku teadis , oli luuletöö mõju mitmevõrd sügav , ning Tee tunnistas : 
441	NA	 “ Ma ei ole piibumees , aga tolle teie külamehe suus küdevale piibule saan edespidi kaasaelamisega mõtlema ja palun andiss , mis ma sule või sõnaga piibu laituseks iial olen lausunud . ” 
442	NA	 “ Aga - härra Tee ei tulnud ommetegi piibujuttu ajama oma seltsikaaslasega ; kui ma tohin oletada - kas ehk kergendust otsima oma kõhuhädale ? ” 
443	NA	 “ Too on küll kröömike nagu tagasi annud , aga ma oleks ikke vast palunud noid kuulsaid Faehlmanni tilku välja kirjutada . ” 
444	NA	 Jott Tee seisis Faehlmanni selja taha ja luges selget viltust kirja , nii kuidas see rohutähele sündis : 
445	NA	 Tinct . opii spl . 
445	NA	 20,0 
446	NA	 Vin . ipecacuanh . 
446	NA	 40,0 
447	NA	 Tinct . 
447	NA	 Cascarill . 
447	NA	 80,0 
448	NA	 See näitas välja nagu luuletus . 
449	NA	 Visiit oli lõppenud , härrad kätlesid , Jott Tee astus uulitsale suvelõpu pimeda kätte . 
450	NA	 Talle viskas näkku sadangujärgset vastset värskust . 
450	NA	 Maha materdatud uulitsatolmu lõhn tõi meele ühe teise sadangujärgse käigu - Gustav Adolph Oldekopi manu ; too käik pidi sündinud olema arvata tosina aasta eest . 
450	NA	 Siis , Tartu servakese pääl , ütlemata viletsas korterikohas suure lastekarja keskel oli Jott saanud maitsta Oldekopi rõõmulaule , jah - ka piibutubaka mõnusaks kiitmist , sääl oli ühes laulus koguni sihuke vallatu mõttepöörd , et - keda ma oma naise ausse tõstan , opku ka piipu tõmbama ! 
450	NA	 Too jäi kohe pähe kui imelik - Jott ei ole piibumees olnud ega suitsetavat naisterahvastki ihusilmaga näinud . 
451	NA	 Polnud juhtunud jutuks , kas doktor Faehlmann on ka pastor Oldekopiga tuttav , aga vaevalt küll , oli ju Oldekop põline Põlva mees ning Tartusse vaid vanaduspaiukile tulnud - ent vahest just see asjade seis neid kokku on võinud viia nagu arsti ja haiget , siiski mitte kui kaht piibuluuletajat . 
452	NA	 Jott Tee tõstis krae ülesse ja surus kämblad sügavale karmanisse , ennegu sammule hoo sisse lõi . 
453	NA	 Aga Faehlmann võttis oma Piibujutu , kirjutas selle lõppu kaks hoogsat värssi : 
454	NA	 Veel alamale märkis Faehlmann rahule jäämise märgiks : 
455	NA	 Anno Domini 1840 
456	NA	 Hingedekuu varajane pimedus laskus maha nagu must tihke kartulikott . 
456	NA	 Postivankri aknast polnud näha vähimatki - ei tähekest taevas ega valguseaimukest taredes ; ka ei võinud teada , kusmaal oldigi , tee oli võõras , nõnda et konku kurale ja hääle kaldumise ning august auku kukkumise järgi ei saanud otsustada , kas rapputi veel maanteel või pöörati juba postijaama sisse . 
456	NA	 Jott Tee ootas postipasuna heli , mis annaks märku lähenevast vahepeatusest , ehkki teadis , et Liivimaal ei hoolita pasunat ajada ka pihtpimedas mitte . 
456	NA	 Säädusest ei peeta kinni , eriti mis puutub postipoisi keeldu tubakat põletada ja viina pruukida . 
456	NA	 Postipoiss ennem laseb ennast soldatiks saata , kui et külmarohust või priskest sigarist ära ütleb , mis reisihärra ehk kiire päralejõudmise tasuks tõotanud . 
456	NA	 Või mis kiirust siin olla saab , selles turkases pimeduses , kus hobune ei näe jala ette ja postipoisil pole ajaviiteks muud teha kui kiruda veolooma komistamist , sest halastav käsi on varju pannud needki põuasuvedest vaevatud nurmed ja silma eest peitnud lojustele ära söödetud õlgkatustega suitsutared . 
456	NA	 Tossav sigar soendaks ja valgustaks vähemalt kutsari ninaalust , sellal kui igav reisija viibib varisema kippuvate postipakkide vahel omaenda mõtete roiutavas unes . 
457	NA	 Jott Tee tegi otsuse öömajale jääda . 
457	NA	 Pikast teest tapetud , ei olnud ta valmis noorepõlve sõbraga väärilist juttu puhuma , toda enam et Vändrasse jõuaks ta tõenäoliselt alles öö südames ; maad pole enam palju jäänud , ent säälpool on ju teeolud hullemad veel . 
457	NA	 Peab siis sihukest tüli põhjustama : Karl Eduard ehk tõttaks lotendava ööriide väel sõpra kaisutama , teenija Madli äratataks , tuli võetaks ülesse , pastoriemand vaataks kohkunult , mida endale selga ja külalisele laua pääle panna , lapsed virguks validast jutust valida nutuga . 
457	NA	 Ei , toda parem mitte . 
458	NA	 Nüid roomas postivanker tundus küll et põhjata mülkast läbi ning jäi viimaks hoopis seisma . 
458	NA	 Postipoiss tõmbas konku ukse valla ja hüüdis üpris õnneliku häälega : “ Herra ! 
458	NA	 Jumala abiga kohal ! ” 
459	NA	 Laternad käes , seisid pika sammastega hoone trepis postijaama komissar ja kirjutaja , et post vasta võtta , üle vaadata ja kähku teise sõidukisse lastida . 
459	NA	 Aga kõigepäält tõstis komissar laterna kõrgele , ta pidi reisija teekonnapassi ja reisijat ennast uurima . 
460	NA	 “ Herra Tee ? 
460	NA	 Nouate obusid ? 
460	NA	 Sumadan on ligi teil ? 
460	NA	 Vai kaks ? ” 
461	NA	 “ Mina jääks peris öömajale . 
461	NA	 Oleme ildaks jäänud . ” 
462	NA	 “ Jakop ei oia säädusest kinni , ” nentis komissar pahuralt . 
463	NA	 “ Jummal paraku , misuke tee ! ” hädaldas postipoiss Jakop . “ Herra isi võib tunnistada . ” 
464	NA	 “ Olgu no , ” rahustas Tee . “ Lepin sellega , kui saab nüid kondid kuigiviisi siruli visata . ” 
465	NA	 “ Postijaama sakstetuba . . . ma ei tea . . . 
465	NA	 Riia saksad . . . kas sääl ruumi , ” pobises komissar kirjutaja suunas . 
466	NA	 “ Eks ma lähe kirikukõrtsi . 
466	NA	 Hää meelega . 
466	NA	 Ongi seadsam , ” otsustas Jott Tee . 
467	NA	 Komissar hõikas vastse vahetuse postipoissi härra sumadani kandma ning varsti nad komberdasid kahe valgustäpi suunas , mis läikisid nagu võsavillemi silmad . 
468	NA	 Kõrts sumises , otsekui oleks karu ise mesipuu kallal . 
468	NA	 Pika laua ümber istus igas vanuses maarahvast , sekka mõni nainegi . 
468	NA	 Esiotsa ei saanud sotti , kas käis tüli või vaielus , muudkui et kangesti ärevad oldi . 
468	NA	 Jotti kui võõrast pandi hämaruses vaevalt tähele , kui ta üle kambri läks leti manu , et õlut ja õllekõrvalist tellida ning öömaja asjus läbi kõneleda . 
468	NA	 Kõrtsimees saatis tüdruku sängi ülesse tegema , seni kui poiss sumadani maast lahti kaksas ja kõrvalkambri tassis ning kõrtsnik ise õlut toopi lahistas . 
469	NA	 “ Nagu Kärbel seletas , kasutavad venelased seda meie viletsust , et seda maad oma persse alla saada , ja usu läbi ! ” seletas keski turske taat . 
470	NA	 Körberist kõne , kohe nagu tellitud , märkas Jott Tee , Kärbel ju Karl Eduard Körberi väärnimi ! 
470	NA	 Ta ajas kõrvad kikki ega pannud tähele , mis kõrtsimees teeoludest seletas . 
471	NA	 “ Kes ei ole keisri usku , see on keisri vastaline , ” kriiskas üle sumina paks külaeit , hall juuksepats tanu ja pääräti alt ripakil . “ Need nimed lähvad keisriärra kätte ja kui keiser ära näeb , kui palju vinne usku tahtjit on , siis toob pistab keiser papre sakstele nina alla ja käratab : Pastoi praatets , minu usuvennad ei ole teie orjad , andke noile maa kätte ja rutem kui muidu ! ” 
472	NA	 “ Jah aga minu eit ei taha pravoslaavnõid , ütleb , tema on ja jääb lutri usku , ” ütles pikk poisivolakas , punakas tutspard nina all , ja lõi kämblaga lauda vasta , et märjuke hüppas üle kapa serva . 
473	NA	 “ Kas tema on saks , et on lutri usku ! ” pilkas pikkpats . 
474	NA	 “ Ei aga ärnut ? ” 
475	NA	 “ Mis ärnut , pole see meie sõnagi ! ” 
476	NA	 Jott Tee võttis oma õlleanuma , kena saehamba mustriga kann oli , istus tollega pimedamasse nurka , jäi vahtima , kuis uhket hobusepääga kannu pikas lauas käest kätte anti ja kuis noil janustel sõna suus aina puudulikumaks läks , ehkki mõtte poolest üha kindlamaks sai . 
477	NA	 “ Ega esti pole vaja vinne usku minna , vaja pallalt nimi kirja panda , kuda muidu keiser teab rehkendada , pallu maad vaja , ja see on kõik ! ” 
478	NA	 “ Kärbel jälle ütles , et sellega tehtaks meid venelasteks , ütles : teie ei ole mitte enam see armas maarahvas , vaid venelased ! ” ütles too turske taat , kes kõige esiteks silma oli hakanud . 
479	NA	 Patsiga eit põlastas : 
480	NA	 “ Nüüd on jah vinelased halvad , aga ise joovad ja lakuvad , usu sa jah saksu , eks nad karda , et leib kaob käest , kui meie vinne usku lähme , jooge ja lakkuge siis veel ! ” 
481	NA	 Taat ei jätnud järele : 
482	NA	 “ Kärbel ütles , et inimesed jooksevad hüppades põrgusse nagu kardulad , kui neid sügise kotte seest mõisa keldresse lastakse . ” 
483	NA	 “ Kärbel ise ongi üks kärbatand kardulas ! ” hüüti sekka . “ Mis te räägitate , meie kirikhärra on ikke üks ilus mees küll , ” ütles kõrtsitüdruk unistavalt . 
484	NA	 Nüüd puhkes vali naer . 
485	NA	 Laua teises otsas võeti teine kant üles . 
486	NA	 “ Aga uued nimed ? 
486	NA	 Kuis nendega ? ” 
487	NA	 “ Muudetakse pallalt . 
487	NA	 Peeter on Pjotr . ” 
488	NA	 “ Potter ! 
488	NA	 Jummal-jummal ! ” 
489	NA	 “ Aga Toomas ? ” 
490	NA	 “ Foma . ” 
491	NA	 “ Hvooma , jummal-jummal , mina Hvooma ! ” 
492	NA	 Kõigil oli väga lõbus . 
493	NA	 “ Aga Jüri ? ” 
494	NA	 “ Georg . ” 
495	NA	 “ Vai Jorg , jummal-jummal ! ” 
496	NA	 “ Aga mina ? 
496	NA	 Mina olen praegalt Kai ? ” uuris kõrtsitüdruk . 
497	NA	 “ Noh sina saad vist Jekaterina . ” 
498	NA	 “ Jekadrinas , jummal-jummal , ” itsitasid teised . 
499	NA	 “ Meie Kai on näost plass nagu tilgastand piim , tema võib Jekadrinas küll olla , ” arvas panthabenaga mees . 
500	NA	 Kai äigas ligeda asjalapiga habeniku suunas , ajas siis mehele meelitamisi ligi ning sallis kintsust näpistamistki . 
501	NA	 Jott Tee oli nüüd rohkem näinud ja kuulnud kui sünnis , ta kopsas lõpetuse märgiks kannupõhjaga lauda vasta ning hakkas astuma kambri poole , kuhu ennist oli näinud et sumadan viidi . 
501	NA	 Kai läks jalamaid talle pirruga tuld näitama . 
502	NA	 Säng oli harjumata kõrge , küljealune kott oli värskest põhust nii ümmarguseks topitud , et Jott tundis ennast nagu õõtsuva heinakoorma otsas külitamas . 
502	NA	 Ta pani silmad kinni , tajus justkui postikonku vaarumist ning süda hakkas läikima . 
502	NA	 Aga võib-olla tuli see õllest . 
503	NA	 Silmi võis ka valla hoida , too oli nagunii ükspuha , kas kinni ehk valla , üks pime kõik . 
503	NA	 Too vahe ainult , et kinnisilmi mõtted on sissepoole , sinu enda hinge pimedusse , vallasilmi mõtted jälle sinust väljapoole , maailmapimedusse . 
504	NA	 Pime , pime on inimese hing , pime ja janune , mõtles Jott Tee . 
504	NA	 Aga oma janu kustutab pime hing pimedusega , ehkki võiks valgusesse püüelda . 
504	NA	 Meie , kõrgesti koolitud mehed , katsume oma rahvast valguse poole juhatada , aga meid pannakse naeruks . 
504	NA	 Kes vene usku läheb , tollele antakse maad ja toda ei võeta soldatiks ja too võib ilma leerimatagi naist võtta ja tolle lapsi ei sunnita kooli , too asi on nii , toda on keiser ise tõotanud , ja kes teisite ütleb , too on mõisnike poolt ära ostetud , ütlevad nad , pimedusega löödud . 
504	NA	 Ei nad mõtle muust kui oma maalapikesest ja arvavad , et keisergi ei mõtle muust kui nende maalapikesest , sest milleks ta muidu keiser on . 
504	NA	 Quod volumus , credimus libenter , mida soovime , toda hää meelega usume ka . 
505	NA	 Ja kooli ei taha nad oma lapsi saata , et kes siis kodus väiksemate järgi vaatab ehk hagu pliita alla ajab . 
505	NA	 Milleks talulapsele lugemine , too ju sakste lõbu , saksad lugegu sööma ja jooma vahele oma raamatit , ütlevad nad , koolist ei tule muud kedagi kui hobusevargad , ütlevad nad Jotilegi otse suu sisse , nagu polekski Jott koolmeister ehk nagu oleks temagi hobusevargaks saanud . 
506	NA	 Jotile tuli meele , mis kirikhärra Karl Eduard Körber , kallis kooliveli ja omanukamees , ühest oma koolikatsumise käigist on rääkinud . 
506	NA	 Too olnud nii - koolmeister istunud laste ees pingil ja treinud vokijalga , kui üks pisuke linalakk latske varinal üle komade ja punktide lugenud kõik üheks pikaks joraks kokku , mispääle koolmeister koputanud vokijalaga lapsele päha , aga nii õnnetumalt , et lapsuke viga saanud . 
506	NA	 Ja siis Körber ütelnud - Jotil on see igaveste meeles : “ Jäta need punktid ja komad ! 
506	NA	 Ühele talulapsele on täitsa ükskõik , kas punkt või koma või kärpsesitt ! ” Too ütelus on Jotile ikke kõrvu tõusnud , kui ta mõne aabitsavaevajaga riielda on tahtnud . 
507	NA	 Nad on arutanud Karl Eduardiga , millas me tollest pimedusest välja pääseme , et koolmeister peab oma leiva mõne käsitööga välja teenima ega või tolle eest , mis tema amet ja kohus on , küllalt palka saada . 
507	NA	 Koolmeister opaku lapsi ja elagu tollest , kirjamees kirjutagu ja elagu tollest , teadjamees uurigu oma asja ja elagu tollest . 
508	NA	 Kärpsesitt ! 
508	NA	 Sõna leidmine on Karl Eduardil küll imestamist väärt , nõndasama kui tema aulisel papalgi . 
508	NA	 Hüppate põrgusse nagu kartuhvlid , mida sügise mõisa keldresse kallatakse ! 
508	NA	 Einoh , too ütelus peab ju kuulajale pääluusse jõudma ! 
508	NA	 Kõik too Körberite sugu on krutskimehed , kõik velled ja isa ja vanaisa , kõik ! 
508	NA	 Aga rahvas on neid armastanud ja Jumal on neid hoidnud . 
508	NA	 Või kas too pole märk Jumala erilisest hoolekandest , kui Karl Eduard oma noorema velle Ludwig Augustiga Pisa torni otsa ronis - väljastpoolt , nagu kärpsed mööda seina , või teinekord jälle Heidelbergi kaheksanurgalise torni pääl ülevel , kuhu nad ülemast torniaknast välja ronisid , Karl Eduard ikke ees ja veli taga järel , käisid väljaspidise kivisimsi pääl , kus polnud üht küünartki laiust , terve ringi ümber torni ja hüidsid säält alla nende sakste vasta , kes all rohuaias vahtisid , suu ammuli , kuis hullud mehed sääl ülevel ukerdavad kui pääsukese pojad ! 
508	NA	 Aga Jumal mõtles tookord Vändra ja Rannu koguduste pääle ja poiste vanemate pääle , et nad alla ei sadanud . 
508	NA	 Tolsamal poolenisti jalareisul mööda Euroopat jõudsid velled Rooma , ja kui Ludwig August paavsti jalga suudles , nagu haritud maailmas pruugiks , sosistas Karl Eduard eesti keeli : “ Mida sa , kulla veli , tost mustast varbast lakud ! ” Toopääle lausunud üks kardinal sulaselges eesti keeles : “ Kuulge , poisid , teinekord hoidke keel hammaste taga ! ” Karl Eduard on toda lugu mitut puhku jutustanud ja iga kord lisanud , et näed siis , eesti keel käib ümber ilma , aga sina nutad : väike ja väike . 
509	NA	 Et Karl Eduard tolle jutluse on pidanud , mida nüüd Palermo jutluseks kutsutakse ja poolel ilmal kõneaineks on , toda võib uskuda küll . 
509	NA	 Et tollest paksu pahandust on tõusnud , todagi tuleb uskuda , ja todagi , et pahandus ennekuulmata vagusalt looja on läinud . 
509	NA	 Ülepää polegi sihukest vigurit , mida mõnest Körberist uskuda ei tohiks . 
509	NA	 Kas too oli ühe hariliku kirikisanda tegu , mis Vändra pastor Karl Eduard tegi , kui suurvesi ei lasnud Käru abikoguduse lapsi ära ristida - pastor kamandanud lapsed vaderitega määratud ajal Vändra jõe teisele kaldale , võtnud kellamehe ühes aiapritsi ja veepangega ligi ning toimetanud püha talituse teiselt kaldalt , nii et vaderid kah märjaks saanud . 
509	NA	 Tollest ei ole Karl Eduard Jotile millaski kõnelenud , aga veli Martin Georg see-eest mõnuga . 
510	NA	 Aiapritsist mõtlemine tõi Jotile ihuhäda meele , ta tõusis ohates , kobas käsikaudu ukseauguni ja katsus märkamata läbi kõrtsikambri pääseda . 
510	NA	 Kõigil oli iseenestega palju tegemist , teda ei pandud miskiks . 
510	NA	 Jott kartis pimedas eksi minna , soristas siitsamast trepikivilt alla , ise vahtis ülespoole , kus taevas peaks olema . 
510	NA	 Oligi , üksainumas täht paistis säält , ja ainumasest tähest peaks inimesele aitama ! 
511	NA	 Äkki lõid pilved lahku , noorkuu näitas ennast . 
511	NA	 Jott pani kähku püksipööra kinni ning lausus rõõmu täis südamest , nii kuis ta kodus Võnnus ikka lausunud - too salm peab ka vanal Körberil olema kuhugi kausta ülesse tähendatud Joti etteütlemise pääle : 
512	NA	 Väljast tulles tundus kõrts üsna soe ja valge . 
512	NA	 Ühed kui teised olid ametis magama sättimisega , laotati reisuvammuseid külje alla kaleda põrmandu pääle , kohendati kasukahõlmu keha katteks , kolmandad jorutasid õlletilga ümber jõminal . 
512	NA	 Kai istus panthabena põlvel ja katsus pihuga kõneleja suud kinni panna , ei tea kas kõne sündmatuse või habena vastapandamata hukutuse pärast . 
512	NA	 Too peab naisemees olema , märgutas Jott , vallalisel mehel ei ole luba ning õigust habenat kanda . 
512	NA	 Või on too pruuk ainult Võnnus alal hoietud ? 
513	NA	 Kõneleti karskusest , tollest hullusest , mis muidu arukal mehel mõistuse võtab . 
513	NA	 Panthabe rehmis pääga nagu täkk teeb , kes pääkoti põhjast paremaid suutäisi ahmib , sai kavalal kombel Kaie õrna pihu suu eest ära , et ütelda : 
514	NA	 “ Kas Lahtre Juhanit teate ? ! ” 
515	NA	 “ No miks ei tea ! 
515	NA	 Kes siis seda karskuse verstaposti ei tea ! ” 
516	NA	 “ Aga kas seda ka teate , et tema-mees piima kaevus jahutab ? ” 
517	NA	 “ Mis ? 
517	NA	 Mis ta teeb ? ” 
518	NA	 “ Lüpsisooja piima paneb karda ja laseb karra sees kaevu jahtuma . ” 
519	NA	 “ Siss on ta hullem kui purjus ! ” 
520	NA	 “ Issaristike , vai piima solkima ! 
520	NA	 Kajuvesi läheb ju sisse ! ” 
521	NA	 “ Ei lähä , egas kard ilma kaaneta ole . 
521	NA	 Muudku et kaiv jahutab piima maha , nigu sakste jääkeldrest võetu . ” 
522	NA	 “ Kas nad ise ka peaks seda jooma ? ” 
523	NA	 “ Joovad , aga . . . ” 
524	NA	 “ Noh ? ” 
525	NA	 “ Noh joovad muidugist , aga siis . . . ” 
526	NA	 “ Noh ? ! 
526	NA	 Siis mis ? ” 
527	NA	 Panthabe hakkas naerma , enne kui raatsis ütelda : 
528	NA	 “ Eks nad läbi virise . ” 
529	NA	 “ Kas kõigil kõht virgal ? 
529	NA	 Peris kõigil ? ” 
530	NA	 “ Ah kõtt pural puha ! 
530	NA	 Ihii ! ” 
531	NA	 “ Ah joosevad ööd kui päivä takkaõue vahet ! ” 
532	NA	 “ Ah muudku poristelevad ja purtsutavad , tare läpatust täis ! ” 
533	NA	 Jott Tee pani imeks , kui palju nalja tollest mõttekujutuse pildist sai , millest teine inimene piinliselt vaikiks või ei hakkakski ette kujutama . 
534	NA	 Panthabe laskis Kaiekese sülest maha kui tüütu nisalapse ja teatas tähtsalt : 
535	NA	 “ Mul jo sellest salmgi tehtud . 
535	NA	 Terve küla laulab . ” 
536	NA	 “ Ah lauluga salm ? 
536	NA	 Ah peerasklemine on salmi pantud ? ” 
537	NA	 Jälle naerdi et aitas . 
537	NA	 Siis paluti parrakandjat : 
538	NA	 “ Lase kuulda , ole meheks ! ” 
539	NA	 Ja siis paluti palumise moodi , kiideti , meelitati . 
540	NA	 “ No olgu . 
540	NA	 Kui te ligi laulate . ” 
541	NA	 “ Laulame , mis me ei laula . ” 
542	NA	 Panthabe ütles sõnad ette , kõrtsirahvas müristas takkajärele : 
543	NA	 Panthabe vehkis käega takti , vaimustus silmis , ja laskis todasama ikke ja jälle kõlada . 
543	NA	 Lauljad olid pöörases hoos ega leidnud kuidagi lõpetust , ennegu pikkpats oma asemelt lausa laua all käratas : 
544	NA	 “ Kas saate põhku , põrssanäod ! ” 
545	NA	 Panthabe muheles omaette nagu see , kes teab oma väärtust . 
546	NA	 Luuletaja ! põlastas Jott Tee ning läks keeras magama . 
547	NA	 Teretamised teretatud , päris Karl Eduard , kuis reis läks . 
547	NA	 Jott jutustas , mis öömajal oli kuulnud . 
547	NA	 Sõber jäi nukraks . 
548	NA	 “ Ma olen neile lausa ütelnud : ah nüid tahate teie Baltia mere maad müia usu eest ära venelastele ; see maa asi on üks väga tõsine asi , see värske maa hais on meie rinnale ja ninale ning kõhule üks armas lõhn ; aga mitte usu eest ei vaheta keegi mõistlik mees isamaad , nagu raha eest ei saa ka pattu andiss ! 
548	NA	 Nõnda olen ma neile toonitanud . 
548	NA	 Aga nemad vasta : ei meie müü maad ära , meie saame maad juure . 
548	NA	 Teine kõneleb hoopis teisest asjast . ” 
549	NA	 “ Sul oli Palermo jutlusega pahandusi , ” nentis Jott Tee . 
550	NA	 Karl Eduard läks õhevile . 
550	NA	 Ta käskis Madlil kohvi tuua , aga hästi kanget , sest nüüd tulevad kanged jutud . 
551	NA	 “ Ah siis Palermo jutluseks kutsutakse toda ? 
551	NA	 Ma tean küll , määnest nad mõtlevad . ” 
552	NA	 Jott küsis jutlust näha . 
552	NA	 Eks paremaid kohti ole ümber kõneletud , - kui saaks nüüd terveniste lugeda . 
553	NA	 “ Siis pead küll keisrelt endalt küsima või päälekaebajalt . 
553	NA	 Mina kõnelesin pääst ja maakeeli , keski hää ligimene on tolle saksa keeli kirja pannud ja veel parem ligimene vene keelde tönganud ning Tartu preestrile ette susanud , batjuška Berezski teinud ettekande sandarmiohvitser Tšerbatševile ja too pöördunud sandarmiülem Orlovi poole ja too võttis nõuks keisrele teatada ei vähemast kui Tema Isiku solvamisest , ” naeris Karl Eduard oma isa bassihäälega . “ Siin Liivimaal oleneb kõik , kudas üht või teist sõna tõlgitakse või seletatakse . 
553	NA	 Nagu ma aru saan , on noil maasoost kõrvapuhujatel küllalt hää meelespidamine olnud . ” 
554	NA	 “ Sul ju endal ka meeles , ” ütles Emmi vaikse sõbralise häälega oma kudamistöö tagant : tal olid varrastel sokikesed - kas suuremale või väiksemale väiksekesele . 
554	NA	 Too näitas nii tuttav ja kodune , kuidas Emmi valjusti mõtlevate meeste seltsis istus hääletu näputööga ; todaviisi oli ka Võnnu kiriklas vanade Körberitega olnud - vokk ja kerilauad seisid saalis aukohal . 
555	NA	 “ Mis mul siis meeles ei ole , kui ma olin nõnda palju vaeva näinud tolle jutluse sepistamisega . 
555	NA	 Ma alustasin viimsepäevaga , kudas taevane Isa kutsub Vändra rahva oma palge ette ja nõuab aru ususalgamise pärast . 
555	NA	 Rahvas ütlevad , et nemad pole süidi , õpetaja ei ole neid küllalt manitsenud . 
555	NA	 Siis nõutakse Körber ette . 
555	NA	 Sääl langen ma põlvile ja räägin : “ Sina tead , oh südametundja - kui truu karjane ei ole ma eksinud lammastele mitte ainult järele läinud , vaid koguni järele joosnud , küladesse ja taludesse , laatadele ja kõrtsidesse , ma olen rändand kuni Pärnu laevasillani ja Pärnu vene kiriku ukseni , aga paljud ei ole lasknud ennast hukatusest päästa . ” Jumal küsib nüid teilt , kallis Vändra rahvas , kes on süidi . 
555	NA	 Teie ütlete , eks mõisahärra , ta on meie elu raskeks teinud . 
555	NA	 Kutsutakse härra major von Ditmar ette . 
555	NA	 Teie mõisahärra on üks ausamatest , kes iial elanud , ja ta teeb selgeks , et ilmasüita on . 
555	NA	 Teie ütlete nüid , eks keiser on süidi , tema on oma usu vasta hingemaad lubanud . 
555	NA	 Jumal hüüab : “ Keiser Nikolai Pavlovitš ette ! ” Keiser ütleb , et tema oli sel ajal koos oma prouaga Palermosse reisinud ega tea , mis papid tegid . 
555	NA	 Aga papid on purjus ega saa Jumala aujärje ees sõna suust . “ Kelle abil kandsid papid valesõnumit laiale ? ” nõuab Jumal teie käest . “ Eks harjuskite läbi , ” ütlete teie . 
555	NA	 Aga harjuskid ütlevad : “ Anna andeks , sa ju tead , et me palju rumalamad oleme kui need loomad , kelle seljast me karvu saame . ” Nüid on selge , et Vändra rahvas on ise kõiges süidi . 
555	NA	 Jumal teeb otsuse : “ Taganege minust , teie ülekohtused ! 
555	NA	 Olete teie kurati ja tema pappide järele käinud , siis minge ühes nendega põrgu ! ” Aamen . ” 
556	NA	 “ See jutlus oli sul palju pikem ja kunstipärasem , ” ütles pastoriemand oma tasasel moel . 
557	NA	 “ Noh jah , aga mõttekäik umbes todaviisi käis . 
557	NA	 Kõrgemalt poolt panti pahaks ainult kahte kohta - ainult ! - keisri nimetamist nagu lihtinimest nimepidi ja toda harjuskite lauset . 
557	NA	 Kogudus kah tundis nood kohad kohe ära , kihinat ja kahinat ja kehade lainetamist oli omajagu . 
557	NA	 Nüid ülekuulamisel nõuti kirikulistelt just noid kaht lauset , aga keegi minu vasta ei tunnistand , ütlesivad : väga lugupidavalt ütles kirikhärra keisrist , ei miskit Nikulai Pahlovitsi , ja harjuskitest ütles , et need olla nii targad - mitte rumalad ! - kui need loomad , kelle karvu nad koguvad . 
557	NA	 Ei ole maarahvas taipamata ühtigi , küll nad teavad , kus ja kellele mida kõnelda . 
557	NA	 Cave , quid dicas , quando et cui . 
557	NA	 Nõnda siis jah . 
557	NA	 Mis saapamehed teha võivad , kui pastlamehed minuga ühes nõus on ! ” 
558	NA	 “ Siis jäid sa peris puhtaks poisiks . ” 
559	NA	 “ Ei no kus ! ” naeris Karl Eduard . “ Üheksa kuud oli praadimist ja tuurimist , see ju paras lapsekandmise aeg , eks ole , Emmi ? ” 
560	NA	 Emmi läks näost punaseks ja kummardas lõngaotsi sõlmama . “ Eks Emmil vaesekesel oli kõige raskem , üks laps mitte kolmenegi ja teine alles rinna otsas , aga ega ta teiste nähes nutnud , ehkki köögis oli igavene ulumine ja vesistamine , sääl oli kõigil selge , et nüid küll meie kirikhärra raudu pannakse . 
560	NA	 See viimane Riiga minek võttis mind ennast kah kõhedaks , kas tulen tagasi või ei , kutsar oli küll kindel , et viimne nägemine . 
560	NA	 Aga paistab , et nad kõik on inimesed , Pärnu sandarmiohvitser , kelle man käisin maad kuulamas ja teed tasandamas , või kolleegiumiassessor Tolstoi , kes Vändras ülekuulamist korraldas , või tagatipuks Riia kindralkuberner Sergei Golovin ise . ” 
561	NA	 “ Kellele siis on kasulik näidata , et Liivimaal ehk ei olda riigitruud , ” ütles proua Emmi , ennegu lõnga katki hammustas , et valmis töö kerast lahutada . 
562	NA	 Kaksas nagu nabanööri , mõtles Karl Eduard , ja ütles : “ Toda arvab minu tark papakene , ja eks ta nii ole . ” 
563	NA	 “ Mis sul sääl Riias siis õige õigede juhtus ? ” 
564	NA	 Karl Eduard sirutas ennast leentoolis mugavaste välja , pani hää haisuga sigari tormama , ennegu kõige põnevama juurde asus . 
564	NA	 Emmi pistis vardad ära kera sisse ja jäi , ootusrikkalt ettepoole kumaras , kuulama , ehkki oli toda lugu ju küll ja küll kuulnud . 
564	NA	 Jott jälgis sõbra naise tahtmatut , sügavalt hingest tulevat naeratust , millega tema sõpra soojendati , ja Jotil oli esimest korda elus kahju , et saatus temale sellist õrna ja ustavat sõbrukest ei ole annud . 
565	NA	 “ Neli päeva olin teel ja neli päeva vaevasin ennast kõige hullemate kujutlustega . 
565	NA	 Muud tegevust sääl kibitkas ju polnud ka . 
565	NA	 Ega mul enesest , Palermo jutluse päeva pean elu kõige julgemaks päevaks , sest ma tegin mis mu kohus , aga hale oli lastest ja Emmist ja sellest kehvast Vändra kirikumõisast ja ilma tornita kirikust , alles siis sain aru , kui südame küljes mul need on . 
565	NA	 Öösel - ma olin Zuckerbäckeri juures numbri võtnud - mõtlesin veel kord kõik läbi . 
565	NA	 Siin ei ole kaalul mitte üksnes usk , vaid kogu meie olemasolemine , meie ise , meie rahvas , ja see , mis algas 1840 ja läheb praegu edasi , on ühe suure heitluse algus ja kestab aastakümneid , kui mitte sadu aastaid . 
565	NA	 Ma ei mõistnud muud kui usaldasin kõik Jumala hooleks , enda ja oma pere ja Liivimaa saatuse . . . 
565	NA	 Noh aga Golovini juures võeti mind viisakaste vastu , lasti nagu suurtsugu külalisel oodata saalis , ja ma ei jaksand kiusatusele vasta panna , sääl oli ilus klaver , aeg läks igavaks ja ma tahtsin klaverit natike proovida , aga sattusin hoogu , too oli jo Becker , Peeterburgi töö , millas veel sihukest katsuda saab , ei pannud tähelegi , et kõrge proua ise oli saali tulnud . 
565	NA	 Noh ja siis mängisime neljal käel ja siis tutvustas proua mind oma härra kindralile ja siis jõime teed ja lõunatasime ja rääkisime hääd prantsuse keelt . 
565	NA	 Mind söögisaalist välja saates ütles Golovin : “ Homme teatan keisrihärrale teile tehtud validast noomitusest . ” Siis ta andis kätt ja käskis kantseleist läbi astuda , kus mulle kakssada ruublit reisuraha pihu pääle loeti . ” 
566	NA	 “ Ossa poiss ! ” hüüdis Jott Tee ja peksis mõlema kämblaga omale vasta põlvi . 
566	NA	 Nad naersid kolmekesi vaba inimese naeru . 
567	NA	 Sääl tuli Madli ja teatas kaetud lauast . 
568	NA	 “ Ega sa ometi ole laialt kõnelend sest kahestsajast vene ruublist ? ” küsis Jott Tee äkilise hirmu ajel . 
569	NA	 “ Kõik teavad seda , ” naeris Emmi . 
570	NA	 “ Parajal ajal pannakse too sulle süüks - et venelased sind ära ostnud . ” 
571	NA	 Karl Eduard heitis Jotile kohkuva pilgu . 
572	NA	 “ Kõik on Jumala kätes , ” ohkas ta alistunult , pani käed kokku ja luges söögipalve . 
573	NA	 Nüüd kõneldi kodustest asjadest . 
574	NA	 Karl Eduardi veli Martin Georg Emil oli pidanud talvekuu esimesel päeval Ansekülas oma esimese ametijutluse . 
575	NA	 “ On see Vändra kirik mis on , ilma tornita nagu ei tea mis , aga Anseküla oma annab silmad ette , toda kutsutakse palvekastiks , ” naeris Karl Eduard . “ Körberite osaks saab kõikjal madalast alustada . ” 
576	NA	 “ Aga Ludwig August . . . 
576	NA	 Lui ? 
576	NA	 Kuis temal läheb ? ” 
577	NA	 “ Tema Lui ei olegi enam , tema on Ludwig August Immanuel . 
577	NA	 Ega pääle papa teda keski Luiks kutsund ole . 
577	NA	 Aga pahasti on - poiss lasti selle aastanumbri sees kohast vallale , oli teine keset jutlust näidand saksa rõivis peene preili pääle , kes oma ülespidamisega teda vast pahandanud , ja ütelnud : “ Sina kes sa sääl siidi riietes seisad , sind söövad ükskord ussid niikui kõiki teisigi . ” Rohkem polnd vaja muidugist . . . 
577	NA	 Noh ja hästi on kah , malum nullum est sine aliquo bono , minu hää veli on juba Rannus ametis , ning õhuvahetus teeb talle loodetavasti hääd . ” 
578	NA	 Madli pakkus kartohvleid lisaks . 
579	NA	 “ Karl Eduard , kas sina kõneled nüid kardulas või mäletad veel kartohvleid ? ” 
580	NA	 “ Mina ei kõnele , mina räägin nüid ! 
580	NA	 Oi oli see vast raske , opi teiste suu päält niikui võerast keelt ! ” 
581	NA	 Emmigi võttis kartohvli ja ütles : 
582	NA	 “ Aga see kõige noorem tibuke , Otto Julius Benjamin on kah Saaremaal paika pandud , ta on sääl kreeka ja ladina keele õpetaja Kuressaare aadlikus kreiskoolis . ” 
583	NA	 “ Nii et sinu ametiveli , armas Jott . ” 
584	NA	 “ Kuid tüdrukud ? 
584	NA	 Pauline ? ” 
585	NA	 “ Sõtsid elavad mõlemad Tartus , võtsid papagi enda juure Võnnust ära , muuseas , sa ei kujuta ette ! - meie papa Eduard Philipp Körber laskis vedada Tartusse ka oma koolnukirstu , kus ta vahetevahel on armastanud lõunevahel pikutada , et ihu harjuks tulevase seisusega , oijah , on too vast nali ! ” 
586	NA	 “ Räägi papa viiekümnendast ametijubileumest ka , ” tuletas Emmi meele . 
587	NA	 “ Oh muidugi , armas Emmi ! 
587	NA	 Oli too alles õnnis päev : õrilad hüidsid , küindled palasid , lilled ja õied lehkasid , kolm poega pidas teenistust . 
587	NA	 Kõige vanem poeg , ” siinkohal köhatas Karl Eduard tähendusrikkalt , “ kõige vanem poeg pidas hommikupalvet altari ees ja palus , et see maa , mis seitsmesaja aasta eest sai võerastest laevameestest Liivimaaks nimetud , et see maa ei peaks mitte niisuguseks liivamaaks saama , kus mere tuul liivaterad laiali ajab . 
587	NA	 Ja siis palus ta veel , et kolm poega hingekarjase ametis ja noorem poeg koolmeistri ametis võiksid kui noored võsud vana tammekännu ümber kasvada . 
587	NA	 Oh kui paljud silmad olid märjad , kui vana isakene oma poegi õnnistas ja kõik neli üksteist armulauale võtsid ! . . . 
587	NA	 Sellest on nüid ju mitu kuud mööda saanud , aga kõik seisab kui elusalt silma ees . 
587	NA	 Praegast see kaheksakümnene taadikene paneb maakeelde ümber üht saksakeele trükitud raamatut , arvata kaheksa sada lehekülge paks - oma pojapojakestele kingituseks . . . 
587	NA	 Aitüma Taevaisale , kõht on jälle täis . 
587	NA	 Lähme ehk kirjutustuppa , teeme vähekene mõnu . ” 
588	NA	 Emmi vabandas ennast emakohustustega , ja kui ta äkitselt püsti tõusis , kehast kohmakas ning näol too iseäralik sissepidi naeratus , taipas Jott - sõbra naisepalake on jälle ootamise pääl ! 
589	NA	 Mehed läksid majaperemehe pühapaika . 
589	NA	 Mööbli paigutus ja miski veel tuletas Võnnu kiriklat meelde . 
589	NA	 Inimeste hää läbisaamise õhku oli tunda . 
590	NA	 Karl Eduard valas oma käega kaks kristallpitsikest punast viina täis , pigistas teise silma tähendusrikkalt kinni ja tõstis sõbra ette kena kuhjakese raamatuid . 
590	NA	 Ahnelt haaras Jott päälmise , vaatas tolle palgelehte . 
590	NA	 Mailma aiaramat , vana aia mailma asjad , seisis sääl . 
590	NA	 Oli õige tüsedake ja pilte paistis sees rohkeste . 
590	NA	 Too oli ristisõdijate päätükk , kust Jott juhtus lugema : 
591	NA	 Esimene rändajate hulk oli enamiste laisad vedelejad , kes kodo ei viitsind tööd teha ehk ka varguse ahned mehed , kes arvasid , et tee peal on hea võtta . 
591	NA	 Võtta ja minna . 
591	NA	 Otsigo siis taga , kes tahab . 
592	NA	 Jott ei uskunud oma silmi . 
592	NA	 Ta luges veel üle . 
592	NA	 Aga mis oli , too oli . 
593	NA	 “ Ma näen , et too inimese armastaja Garlieb Helwig Merkel on teid kõiki üsna ära rikkund , ” naeris Jott südamest . “ Körberid on rohkem eestlased kui eestlased ise . ” 
594	NA	 “ Eestlased ? 
594	NA	 Eestlased elavad Eestimaal . 
594	NA	 See siin on Liivimaa . ” 
595	NA	 “ Keel on üks . ” 
596	NA	 “ Kardulas ja kartohvel , jah . ” 
597	NA	 “ Ikkegi on üks . 
597	NA	 Küll saame veel ükskord näha , kui Jumal meile elupäevi kingib . ” 
598	NA	 Jott soris raamatuvirnas . 
599	NA	 Karl Eduard näis hääl pilgul hindavat oma vaimutöö nähtavat kuhja . 
599	NA	 Ta vaatas , kas sõber kah sama hääl pilgul tema töövaeva lehitseb , ja ütles : 
600	NA	 “ Minul on nüid kena hulk raamatit juba . ” 
601	NA	 Ja kui Jott pilgu tõstis , lisas : “ Kuis sinul too luuletegu läheb ka ? 
601	NA	 Vanaste olid kõvem kui mina , vähemalt maakeele pääl . ” 
602	NA	 “ Eks ma koolioppuse tarvis tee ikke kah noid salmisi . 
602	NA	 Teen saksa viisidele seadsamaid sõnu nagu vast teised koolmeistrid ka . 
602	NA	 Ja vahel enda tarvis , kui meel hää või meel kurb . 
602	NA	 Aga raamatu pääle ei ole mõelnud - mis nüid mina . 
602	NA	 Ultra posse nemo obligatur . 
602	NA	 Kust too trükkimise rahagi tuleb ja kuhu nood raamatud pannakse , kui trükitud saavadki . ” 
603	NA	 “ Mina enamiste kingin paarile armsale leerilapsele mälestuseks mõne oma raamatu . 
603	NA	 See jääb sugupõlvedeks tal piibli kõrvale . 
603	NA	 Hää toogi . 
603	NA	 Aga et vaevapalka või midagi . . . 
603	NA	 Vast liig tahta . 
603	NA	 See töö on ise enese tasu . 
603	NA	 Kuni kirjutada saan , seni elan . 
603	NA	 Vita sine litteris mors est . ” 
604	NA	 Kõik on surnud , surnud on kõik ! 
605	NA	 Jott Tee istus käsipõsakil eestares puhtaks kraamitud perelaua taga ja vahtis üksisilmi küünlatuld , mis talle seltsiks oli jäetud , kuna veli Oti pere juba ammugi tagatarre magama oli heitnud . 
605	NA	 Küünal põles veel õige heledalt , leegi sinisest kroonist kerkis soe juga püstloodis ülesse ja pandis õlgedest jõulukrässi tasakesi ümber enese tiirlema . 
605	NA	 Otsegu maakera , märgutas Jott . 
605	NA	 Meele tuli viimane maadeteaduse tund , kui lapsed tema ümber kobaras olid olnud ja ütlemise pääle gloobusel kõiksugu paiku ülesse leidsid , sellal kui tema ise oma karjapoisiaegse väitsega puutükki oli uuristanud ja voolinud , et mõnd lehma või lammast välja teha . 
605	NA	 Lapsed olid püüdnud mõistatada , mis elajas sellest tuleb , ning too oli huvitanud neid rohkem kui püha Peeterburk või Leena jõgi . 
606	NA	 Pärast oli Jott Tee sarvelajad ja muud lojuksed kenasti üle värvinud ning jõuluvana kotti pakikesed teinud , iga lapsuke sai midagi - oh toda rõõmu ja kilkamist ! 
606	NA	 Igamees oli läinud kodu oma kalli kingiga , ja koolmeister oli jäetud tühja koolitarre ihuüksi , päratumaks . 
606	NA	 Ei olnud keski küsinud , kas koolmeistrel on ka minna ja olla . 
606	NA	 Jõulud on perepühad ja nüüd nägi Jott selgeste ära , et koolilapsed , keda ta oma pereks oli harinenud pidama , toda mõõtu välja ei annud . 
607	NA	 Toopääle oligi ta Võndu sõitnud . 
608	NA	 Võnnu kiriklas olid küll jõulutuled igast aknast paistnud , aga nood olid võerad tuled - nüüd ! 
608	NA	 Sest Eduard Philipp Körber puhkas ju kevadest saadik kalmuaias , päitsis kiri “ Siin hengab karjus oma karja kesken . ” Tol rutulisel ja äkilisel taevapasunal oli sääl nüüd lõpmatult aega - või kuidas peaks ütlema ilma ajata olekust . 
608	NA	 Hale mõeldagi - kes loeb noid tuhandeid lehekesi ja pakse kladesid , mis ta on kokku kirjutanud enesele armu heitmata ! 
608	NA	 Ja nood äratundmised , mis ta kirja ei ole jõudnud panna , nood on kistumata kadunud ! 
609	NA	 Nagu Faehlmanniga - oli endal küll arvanud elupäevi ees ootavat , et ülesse tähendada selgeks mõeldud Kalevipoeg , aga saatus oli teisite tahtnud . 
609	NA	 Nagu kuulda , polnud Faehlmann paberi kätte oma mõtteid usaldanud , ja nüüd oli ta eepose enesega kaasa viinud - igavikku . 
610	NA	 Kõik olid tänavu surnud , kõik ; see hirmus kooluaasta 1850 oli kustutanud ka Garlieb Helwig Merkeli eluküünla . 
610	NA	 Eks ole Merkeli Die freien Letten und Ehsten ja muudki kirjatükid olnud teise piibli eest kõigile Eesti-armastajatele , eks just Merkelist ole balti rahvaste muistse kuld-aja mõte välja tulnud . 
610	NA	 Jottki on endale mõne lause mällu märkinud : 
611	NA	 Nüid nad oleks võib-olla Euroopa rahvaste hulgas hiilgand , neil oleks olnud juba oma Kantid , oma Herderid , oma Wielandid , ning nad seisaks niihästi teaduste kui poliitika riigis ühe väga kõrge järje peal , kui neid omaenese tee peale oleks jäetud . 
611	NA	 Aga nende kurb liisk langes teisite . 
611	NA	 Nende loomus moonutati ära , nende vaim tambiti mudasse , nende õitseng häävitati igaveseks . 
612	NA	 Jott ei olnud uskunud , et igaveseks . 
612	NA	 Ent nüüd siin jõulukrässi all , kui veli Oti suur sepapere tagatares rahus puhkas ja temal endal ühtki järgitulejat polnud , sündis mõtelda - kas ees ootaski enam midagi , kui kõige valgemad pääd olid järjest ära kutsutud ? 
612	NA	 Mis noist oli jäänud ? 
612	NA	 Kus olid Kristjan Jaagu laulud , mida Jott ommete iseoma käega oli lehitsenud ? 
612	NA	 Või vana Oldekopi salmid , iga koolipoiss oli une päältki teadnud - 
613	NA	 Kristjan Jaak Peterson nimetas päikest sinitaeva silmaks , Gustav Adolph Oldekop hüüdis kuud taiva tsõõrikeseks - kus olid nood salmiread , kelle lauasuhvlis või laudalakas kopitamas või ehk tulealustuseks võetud ? 
614	NA	 Paber saab tuleroaks , looja mullaks . 
614	NA	 Kaheksa aasta eest mulda pandud Ravila krahv Peter August Friedrich von Mannteuffel , too õilis hing , kes oma naha pääl järgi oli katsunud , et üle viie vitsahoobi inimene välja ei kannata ja keelanud siis ka talupojale suuremat nuhtlust määrata , oli läkitanud oma raamatu Aiawite peergo walgussel maailma järelsõnaga : Eesti-maa rahvas ! olgu see teile mälestuseks , et teie mo meelest armsad olete ! 
614	NA	 Toda raamatut veeriti seni küll veel kõikides koolides - enamasti küünlavalgel , sest et peerud ajalooks saanud olid - aga kauaks todagi : tulevad uued lapsed ja vastsed raamatud . 
614	NA	 Kui tulevad . 
614	NA	 Sest vahel tundus tõega , et maarahva paremad ajad olid möödanik - kui võrrelda vastset luulet olgu või Käsu Hansuga , kes sada ja nelikümmend aastat tagasi oli mõistnud tartu keelt lahedamini värssi panna ja politikaliselt selgemini mõtelda - 
615	NA	 Kus oli too laul terveniste , kaks-pool-sada värssi , nagu vanarahvas mäletasid , aga ülesse ütlesid paljalt mõne rea ? 
615	NA	 Või võtame näituseks imemees Bengt Gottfried Forseliuse , soome verd noormehe , kes sada seitsekümmend aastat tagasi oli hakanud Piiskopi mõisas Tartu külje all koolmeistreid koolitama - nagu toda veel kuskil muial ei tehtud - ning oli isegi Rootsi kuninga ees käinud eesti koolile ja eesti kirjaviisile õigust nõudmas ; kes mäletab veel toda ? 
615	NA	 Oli noist suurmeestest kedagi tähtsaks peetud nonde eluajal ? 
615	NA	 Forseliusest oli öeldud , et tema vastik uus kirjaviis tekitavat maarahvas jälestust piible vasta , kuna piibel oli teises kirjas , ja tema aabits keelati ; Ravila hull krahv Mannteuffel oli naerdavaks peetud muidugi , ja Oldekop pidi veetma viimsed vanadusaastad otsata viletsuses - pärast neljakümneaastast ustavat teenistust - , sest et oli julgenud abikaasaks tõsta oma majapidajanna , kes talle kui lesele oli seitse vallaslast sünnitanud . 
615	NA	 Mis võitlemisi Faehlmann oli pidanud Õpetatud Eesti Seltsi , arstipraksise ja ülikooli eesti keele lektori koha pärast , toda ei mõista ära mõteldagi . 
616	NA	 Oli Forselius oma noores eas jälle ühel kuningareisul merre ära uppunud ja koolmeistrite kool seisma jäänud , siis jah sai tema kirjaviis kasutusse võetud , sest vastne ja vastaline oli vanaks ja hääks saanud . 
616	NA	 Ja nii iga asjaga . 
616	NA	 Ikke peab andeline inimene ennast raiskama kõrvalise sõdimise pääle , mis teda enneaegu künka alla ajab . 
616	NA	 Siis on küll kõik haledaste itkemas , et saatus ja saatus . 
617	NA	 Jott pidi märgutama , mis tema enda tegemistest tulnud - ei tuhkagi ! 
617	NA	 Salmid kõik laiali suhvleid ja ilma pidi , trükimustas mitte kriipsuvõrd , rahval suus küll mõned laulud - Jotile endale mitte kõige armsamad , rohkem loralaulud . 
617	NA	 Jott on tähele pannud , et ilusat südamepõhja laulu oleks rahval nagu häbi kuulata , laul käiks nagu kõrtsitoaga ennem kokku kui koolitoaga . 
617	NA	 Tolle pärast ongi salmitegija seisus säärane , et teda koduväiks ei taheta . 
617	NA	 Ja veli Ott küsis ilmaasjanda kohe kõigepäält , et kas sa ikke veel poissmepõlvest isu täis pole saand . 
617	NA	 Jott oli vastanud , et noid , keda ma olen tahtnud , pole ma saand , ja noid , kes mind tahaks , ei taha jälle mina . 
617	NA	 Taevas ise teab , kui kaua peab too kestma . 
618	NA	 Küünal ei näinud enam iseennast ja eestare vajus tasakesi pimedusse . 
618	NA	 Siiski jäi Jott laua taha märgutama . 
619	NA	 Kibitka rappus õige hulluste , nii et Jott Tee heitus unest ülesse . 
619	NA	 Oligi peramine aeg , nood ristati rattarööpmed ei saanud muud tähendada kui linna jõudmist . 
619	NA	 Jott polnud ammu jalga Võrru maha saanud ja vahtis nüüd õige himukalt ühest ja teisest aknast kõike , mis talle kätte paistis läbi eessõitva taluvankri tekitatud möldritolmu pilve . 
619	NA	 Iseäralist huvi pakkus turuplats , millest ta oli kuulnud , et sääl vargaid ja joodikuid kaikaga nuheldavat . 
619	NA	 Et ilmatu suur mustade kihvvurrudega turukubjas ja pritsimeeste päälik Apfelbaum panevat kaela plekist ametiraha , mis olevat tubli tõrrekaane suuru , viskavat kuue maha , käärivat käised ülesse nagu enne jussheina niitu , ja hakkavat rohmima , ise hoope lugedes - ätä-täh , ätä-täh , ätä-täh ! 
619	NA	 Vahel kamandatavat kogu linn kokku toda tseremoniid kaema . 
620	NA	 Praegu küll oli turuplats tühi , kui mitte arvestada kolme varblast , kes usinaste kaerateri koristasid . 
621	NA	 Kibitka keeras alla Vee uulitsasse ja pärast mõnd eriti vaevarikast üle roobastee ukerdamist jäi seisku otsitava maja ees . 
622	NA	 Teenija ütles , et herra doktor on kodu ja ootabki juba . 
623	NA	 Mis siis muud , kui köögi kõrvalt trepist ülesse . 
624	NA	 Friedrich Reinhold Kreutzwald toda nägu küll polnud , mis peaks ootajal olema ; lausa vastapidi , ta oli kirjutusse üsna süvenenud , nii et Jott kohmetust tundis ega usaldanud kuigi valjuste köhatada . 
624	NA	 Toopääle tõstis kirjutaja pää - ja viipas käega . 
625	NA	 Jott Tee pani ligi võetud kompsu lauanurgale - mitte ilma sisemise uhkuse ja võidurõõmuta . 
625	NA	 Kreutzwald kaalus paberipakikest peopesal ilmse häämeelega , ei hakanud aga uudistama , vaid tõstis teiste pakkide pääle . 
625	NA	 Jott oli väheke pettunud , ta oleks tahtnud südamlist kiitmist kuulda oma suure töövaeva eest ; Kreutzwald sai vist tollest aru , sest ütles mokaotsast : 
626	NA	 “ Kalevipoeg praegalt puhkab kolikambris . 
626	NA	 Longum iter est , eesmärk kaugel veel . 
626	NA	 Seesugust hiiglanoormeest ei ole ju võimalik nagu püksituult maailma puhuda ! 
626	NA	 Raamatupanija ehk kirjutaks küll , aga vanavara korjajad enamiste ei ole mitte nii usinad kui seltsivend Tee . 
626	NA	 Lisa tuleb vaevaliselt , needki rohkem praht , vähesed rahvalaulude fragmendid on nilbed ja labased , ülejäänud on rikutud variandid tuttavatest tõlgetest , mis omal ajal saksa keelest tehtud . 
626	NA	 Imbossibilium nulla est obligatio . 
626	NA	 Võimatuks ei saa tõesti kohustada . 
626	NA	 Olen mitmes suunas appi hüüdnud - kurtidele kõrvadele ! 
626	NA	 Isegi nõu ei taheta anda , Lönnrot näituseks pole mu sellekohasele kirjale vastanud . ” 
627	NA	 Ja Kreutzwald sai õige ägedaks : 
628	NA	 “ Kui Lönnrot siin käis , siis matkas kõik maad-ilmad läbi , aga Võrus leidis aega istuda vaid seni , kui sääremarjad puhkasid . ” 
629	NA	 Millas too veel oli ! märgutas Jott . 
629	NA	 Nii vanust asjust kõneletakse , ju vast sattusin halval päeval tulema . 
629	NA	 Ta ütles juttu rõõmsaks käända tahtes : 
630	NA	 “ Aga Karl Körber ütles küll ühe tüsedama paki teele panevat . ” 
631	NA	 “ Karl Körber ! 
631	NA	 Too makulatuurimeister ! 
631	NA	 Vändrast tuleb raamatuid nagu saelaudu ! 
631	NA	 Kuna eestlane veel nii kaugele pole arenenud , et teatud loomulikke tarvidusi paberi abil õiendaks , siis pole Körberi kirjatööde kasutamiseks ka kuskil parajat paika . 
631	NA	 See Vändra pastor Körber ja tema karjapoisist köster Jannsen on hullumajast ära karanud , kisuvad vaeste inimeste käest viimast küünlajupikest . 
631	NA	 Kõrgesti austatud ametivend Sachssendahl kiidab Körberi kalendrit rõõmsa tuju lapseks , ma kirjutasin talle vasta - sõna-sõnalt , et mina paraku ei saa tema arvamisega nõus olla , värdjas ja äravahetatud laps oleksid muidu küll päris parajad nimetused , siinkohal pole aga nendestki veel küllalt : selle asemel et õiglase mehe kombel lihtsameelset rahvast valgustada , püüab teda Vändra pimedusevabrik veel rumalamaks teha , et siis oma otsatus ahnuses sellest kasu lõigata . 
631	NA	 Need mustakuuemehed ! ” 
632	NA	 Jott Tee ei mõistnud a-d ega o-d kosta , ent toda ei oodatudki , sest Kreutzwald laskis ühe soojaga edasi : 
633	NA	 “ Milles nimelt Körber-Jannseni keele paremused seisavad ? 
633	NA	 Minu äravusserdatud virulaste murrak ei pruugi vändralaste ees punastada , erapooletu lugeja peaks minu eestikeelse kirjaviisi väljenduse ikka natuke ladusamaks tunnistama kui vändralaste kirjatööde oma . ” 
634	NA	 Nüüd pani Kreutzwald sule käest ning jäi Jotile otsa põrnitsema , nagu imestades , kes see veel on ja kuis ta siia saanud - Võru vaimumees mõtles vast iseenesega kõnelevat . 
635	NA	 “ Too on nõnda küll , tuleb tunnistada ; aga väga pisut on noid , kellele Körberi kallender ja Kreutzwaldi kallender ühelisi kätte puutub , et võrdleda saaks , ” ütles Jott ettevaatlikult . 
636	NA	 “ Aga kirjatundjad kriitikused ! 
636	NA	 Kas nende silmad on selja taga ! ” 
637	NA	 “ Tollega on lood esiotsa kehvad , nagu herra Kreutzwald isegi teab . 
637	NA	 Ehk ajad paranevad , kui Jumal annab . ” 
638	NA	 “ Kui Vanaisa annab , ” ütles Kreutzwald , mõtles pisut ja lisas rahunenud häälega : 
639	NA	 “ Eestirahvas , see kidur võsuke , kuda ta praegult meie silma ees seisab , ei jõuaks mind laulule sundida . ” 
640	NA	 Kas Jott pidi nüüd küsima , mis ametivenda laulule sunnib ? 
640	NA	 Oli ju Jott kolm aastat , ei - pea neli aastat vanem . 
640	NA	 Aga ei ta söandanud , Jott oli Friedrich Reinholdi ligiduses end alati õpipoisina tundnud , nii paljukest kui neil kokku puutumist oli olnudki . 
641	NA	 “ Hakkage kõige esiteks , armsad vennad , eesti keeli nõnda kirjutama , et kiri suusõnaga kokku jookseb , ” ütles Kreutzwald ; tema toonist oli aru saada , et ta ütles toda Vändra mustakuubedele ja mitte Jotile , ehk küll Jottki oli tolle manitsuse ära teeninud . 
642	NA	 “ Mina olen sel aastal vanast kirjaviisist lõplikult taganenud , ” ütles Kreutzwald . “ Ma kirjutan nüüd : Maarahva Kasuline Kalender , ja silmad läksid mul sellest lahti , kui lugesin koolihariduseta eestlaste kirju , kes omal jõul kirjutama olid õppinud , need vaesed inimesed kasutasid soome kirjaviisi . 
642	NA	 Ahrensil on niisiis sula õigus , Ahrens on grammatikuse geenius , ehkki ma siiani päris kõigega nõus pole , mis ta teeb ja soovitab . ” 
643	NA	 “ Ahrens on kah mustakuuemees , ” ütles Jott , sest nägi , et torm möödas . 
644	NA	 ” Pastoril ja pastoril on vahe , nagu on vahe kirjamehel ja kirjamehel . ” 
645	NA	 ” Või kingsepal ja kingsepal . ” 
646	NA	 “ Minu isa oli kingsepp . ” 
647	NA	 “ Too on mulle uudis . 
647	NA	 Ma teadsin seenimaani , et aidamees . ” 
648	NA	 “ Kingsepp , sellal kui mina ilma tulin . ” 
649	NA	 “ Minu isa oli sepp . 
649	NA	 Tunnistan Kreutzwaldi isa paremust , sest kingsepp on silbi võrra pikemb . ” 
650	NA	 “ Kas pikem on parem ? ” imestas Kreutzwald . 
651	NA	 “ Ikke alati , sest pikemb on tugevamb , ” ütles Jott ; talle torkas meele maajagamine veli Otiga , kui nad karjaväratist üle kargasid ja võistu jooksid , millest küll Kreutzwald midagi teada ei võinud . 
651	NA	 Aga Jott ei hakanud seletama , too oleks jutu kõrvale viinud . 
652	NA	 “ Religioon ja kristlus on ülevad asjad , kahju ainult et kirik oma röövikutega need mõlemad toredad puud niivõrt oma võrkudesse on mässinud , et õisi ega vilju nähtavale ei tule . 
652	NA	 Papid on peapõhjuseks , miks me kunagi õige kristluseni ei jõua . 
652	NA	 Mul on külgesündind antipaatia kõigi volditud mustakuubede vasta : need parasiitlised taimed imevad kõik maapinna rammu enestesse . 
652	NA	 Võrus pole Eesti kogudustki mitte - pastor ei mõista Eestikeelt ! 
652	NA	 Aga pastoriherra Struck ei õppind kolmekümne aastaga keelt ära , ütles oma köstret mattes : Nüüd on tema oma tagumist otsa näind ! ” 
653	NA	 Jott Tee oleks tahtnud mõne sõnakese Körberitest poetada , aga tundis , et too ei passi tänase kõneluse mustrisse . 
653	NA	 Kreutzwald tuhnis üht raamatut otsida , ei leidnud , ta oleks mõelnud toda külalisele näidata . 
654	NA	 “ Mu raamatud on kolmes toas . 
654	NA	 Tarvitatud teose viskan lähemasse tühja kohta või jätan selle kuskile lamama , kuni teenija oma meelest korda loob , sest kõik toolid ja lauad olla juba täis . 
654	NA	 Noh , nüüd ongi juba kord loodud jälle ! ” 
655	NA	 Kanaarilind häälitses . 
655	NA	 Lauluisa jättis või unustas tuhlamise , tegi linnu poole sõrmenipsu , kõneles temaga pilk aega linnukeeli , aga siis jällegi Jotiga . 
656	NA	 “ Mina olen pärispõlves sündinud ja tahan nüüd orirahvale anda kuningapojatunde äratust , olgu siis õpetliku ärkveldustööga või parem oleks - eeposega , aga see ei lähe kuidagi . 
656	NA	 Longum iter est , jah ! 
656	NA	 Et ma viisteist aastat olen Võru rikkameeste emandate tagaotsa vahtind ja neil poegida aitand , siis telliti just mul saksa keelest ümber panna oppuse raamat maarahva ämmamooridele ; seda ma nüüd tongingi , nii rammetu kui ma ka õhtati olen oma tohtrepäevast ja tohtresõitudest . 
656	NA	 Parema meelega tongiks mõnd salmikest , sulepruukimine ei sega mu harvaid rahusilmapilkusi , nagu mõni arvab , see on minu ainuke puhkamise aeg . ” 
657	NA	 Too tuli Jotile oma elust tuttav ette . 
657	NA	 Aga ta ei hakanud ennast tähtsaks tegema , küsis , kas Kreutzwaldil mõni salm poolele peaks olema . 
658	NA	 Kreutzwald soris paberivirnast ühe alumise lehekese , vaatas tolle veel üle , enne kui Jotile küünitas . 
659	NA	 Too oli õige pikk regivärss , ulatas lehe teisegi külje pääle . 
659	NA	 Vana aeg oli vaenu aega , nii kõlas pääliskiri . 
659	NA	 Magusamad kohad jäid kohe meele ja mõttesse - 
660	NA	 Joti kiidusõnad kukkusid kohmakad välja , sest ta pani tähele umbusklikku pilku , just enne toda , kui Kreutzwald salmipoogna hooletu liigutusega umbes oma koha pääle tagasi toimetas , üteldes : 
661	NA	 “ Minu püüdmine ei kipu kusagil rahvalauludest kõrgemale , andku taevas , et ma neist paiguti mitte liiga palju madalamale ei langeks . ” 
662	NA	 Jott Tee lohutas , et tolleks kartuseks pole küll vähematki põhjust . 
663	NA	 Kreutzwald kõlistas teenija , et pärida , kaugel lõuna ka juba on . 
664	NA	 Teenija teatas , et armuline emand Marie Elisabeth lasevad herrasid paluda , kui need mahti saavad - mispääle Kreutzwald rahulolevalt ringutas ja käe viipega külalisele märku andis allkorrale suunduda . 
665	NA	 Jott oli õige elevil : kuimoodu majaproua teda tervitab , kas teeb ka tundmaks või ehk ongi unetanud . 
665	NA	 Eks nad olnud ju kohtunud Tartus Kivi uulitsas tinavalajameister Saedleri majas , kus oli olnud student Kreutzwaldi korterikoht . 
665	NA	 Muhedad naiselikud kaitseinglid olid sääl Kreutzwaldi ümmardanud , iseäranis preili Marie Elisabeth . 
665	NA	 Too väiksevõitu töntsakas poisipüüdja polnud Jotile meele järgi olnud - ja kas ta oleks pidanudki olema ! 
665	NA	 Küllap Marie oma naisevaistuga oli toda tundnud , sest ei ulatanud palutud suhkrutoosi Jotile ilmaski muidu kui herra Friedrich Reinholdi kaudu . 
665	NA	 Oli tuurinud õige kaua , ennegu Marie Elisabeth tanu alla sai , aga ta sai . 
666	NA	 Majaproua suu naeratas sõbralikult , sellal kui silmad olid külmalt uurivad : tema pilk libises hindavalt üle külalise kõhetu kuju majaisanda kõhetule kujule ning jäi siis viibima külluslikul laual . 
667	NA	 Vaevalt sai istet võetud ja paar saksakeelset viisakuslauset vahetatud , kui ukse vahele ilmus köögitüdruk , kes teatas haige tulekust . 
668	NA	 “ Eestlane ? 
668	NA	 Naine ? ” päris Kreutzwald . “ Palu ta siis kööki . ” 
669	NA	 Kreutzwald korjas taldrekule mõned palad , et isiklikult ootajale viia . 
669	NA	 Emand keerutas leivasuutäit närviliste sõrmede vahel , kuni tollest kunstipärane kuulike sai . 
669	NA	 Tagasi tulles napsas majahärra emanda näppudest mänguasja , naeratas armastusväärselt ja peitis salvrätikusse ; majaproua naeratas armastusväärselt vasta . 
669	NA	 Kreutzwald sõi üsna ilma isuta ; lõpetaski juba ja palus mitte lasta ennast segada tema ametikohustusest , ta olevat silmapilk tagasi : tolle patsiendiga ei minevat pikalt , vaid rohutäht välja kirjutada - koole-ära-tõbe elik koleerat Võrus ei liikuvat . 
670	NA	 Tahes või tahtmata pidi Jott nüüd prouale palgesse vaatama ja mõnd kõnelust otsima . 
670	NA	 Ta päris lapsukeste käekäigu järele - ja taipas oma eksitust alles majaproua silmi tõusvast veest : Jott oli mullu ju kuulnud küll Marie Ottilie - Kreutzwaldi lemmiklapse - varajasest surmast ! 
670	NA	 Marie Elisabeth hakkas jutustama , kuidas too kõik juhtunud oli , ja nõnda leidis Kreutzwald härda leinalise meeleolu eest . 
671	NA	 “ Ma mõtlen sellest pisokese raamatu kirjutada , ” ütles Kreutzwald , “ lapsukese mälestuseks ja meie kõigi südamete kosutuseks . 
671	NA	 Paar sammokest rändamise-teed ehk tohiks selle pealiskiri olla . ” 
672	NA	 Hingelise kokkukõla tõttu mõtles Jott neid pärast sööki saali suunduvat , kus majaemand , tikkimise padi süles , meeste jutust päält kuulamisega osa võtab - aga eksis , majaisand pages jälle ülesse oma valdustesse , külaline järel kui truu peni . 
673	NA	 “ Haritud eestlasel on pentsik oma kodus saksa keelt rääkida , ent kus on need koolitatud eesti naised võtta ! 
673	NA	 Võib ju olla , et olen oma naisevõtmises suure vea teinud , ja kuigi ma seda kahetsen , trööstin end sellega , et mu naise pärast , keda ma austan ja kes tubli majalukk on , ei tiku sakslased ega nende kannupoisid minu vaikset tööd segama , mind takistama ja ametist kõrvaldama . 
673	NA	 Ehkki , Jumal paraku , oma kirjatööde suuna tõttu olen ma poole oma haigetest kaotand , aga teine pool on seda truuim . 
673	NA	 Contra spem spero - eestlane saab kord omal maal peremeheks , sest see rahvas , kel seitsmesaja-aastasest orjapõlvest hoolimata veel säärane vaimuvara on , nagu minu lauaserval hunikus näha , ei kao ometi mitte ! ” 
674	NA	 Tollele lootusele võis Jott Tee kahe käega alla kirjutada , nagu ka Kreutzwaldi märgutusele õigete eesti naiste puudumisest ; kui sihukesed piigad kord välja koolitud saavad , siis võiks ka abielusse heita . 
674	NA	 Joti süda sai rõõmsamaks , kripeldus Körberite pärast oli nagu kustunud , ta märgutas mõnd kena ütelust jutujätkuks kokku panna . 
675	NA	 Aga Kreutzwaldi oli jälle pahameele puhang haaranud . 
676	NA	 “ Kas seda Pärnu varganokka Gildenmanni tunnete ka ? ” 
677	NA	 “ Kirjastajat ja raamatukaupmeest ? 
677	NA	 Kuulu järgi . ” 
678	NA	 “ Hoidku taevataat ise temaga kokku puutumast ! 
678	NA	 Tema on minu salmisi varastand ja hullem veel - neid oma pisukese linnumõistusega inetumaks moondand ! ” 
679	NA	 “ Tule taevas appi , kus too siis sündind on ? ” 
680	NA	 Kreutzwald viskas vasta lauda ühe raamatukese . 
680	NA	 Jott vaatas - Lillekessed ehk mitmesuggused Laulud Ma rahwale , ello parrandamisseks ja ausaks aiawiteks kokko korjand P. Gildenmann . 
680	NA	 Ühe lehe vahele oli märk pandud ja sääl seisis Freundlichi luuletus , millest Jott ei mõistnud miskit iseäralist arvata . 
681	NA	 “ See Muhu köster Freundlich on minu laulu Lenore oma lauluks ümber solkind ! 
681	NA	 Vaene härjapõlvemehike , mis sina Kalevipoja-tööst oskad ! 
681	NA	 Minu tamme-ladvasse ehitatud pesa seisab sinusugusele väga kõrgel ! 
681	NA	 Kotkal on tugevad tiivad , selged silmad ja valusad küüned , seda , kaarnake , tuleta meele ! ” 
682	NA	 Jott Tee silmas kõnesse tõusnud laulu , luges ja vaatas , ja too tuli talle kangesti tuttav ette , oleks nagu enne kuskilt lugenud , aga ta oli üsna kindel , et ei ole lugenud . 
682	NA	 Mine võta kinni , mis silmamoondus too oli . 
683	NA	 Nad kõnelesid veel ühest ja teisest , Kreutzwald kiitis vaikset Võrut enese vaimule kohaseks , kuskil muial ilma pääl ei olevat nii ilusaid päevaloodepilvi . 
683	NA	 Jott Tee kujutas Lauluisa Tamula kaldale loojangut kaema - ilmatu taevakumm üle järve avaruse , mis on nii lai , et küünib kura silma vaatamisulatusest hää silma omani , nõnda on vaataja mõlemad silmad täis päikeseloojangut , ja värvid on järves teistkordsed ! 
683	NA	 Jott ei tahtnud alla jääda , kiitis vastatasuks oma vallakooli rohuaeda ilupõesaste ja tiigisilmaga , kõneles tahtmisest nüüd veel uibuaed kah rajada , ning täielises rahus ja maha vaibumises võisid nad lõpetuseks kätt anda . 
684	NA	 Kreutzwald asus jälle kirja juure – Sachssendahlile - , mis Joti tulles poolele oli jäänud . 
684	NA	 Ta luges hakatuse üle , et järje pääle saada . - 
685	NA	 Kõrgesti austatud härra ametivend ! 
686	NA	 Ma pean kohe alguses ennast raskeks patuseks tunnistama , et seda tähtsat tööd veel valmis pole saanud . 
686	NA	 Peapõhjuseks on see armetu olukord , mis minu kehalikku inimest kuude kaupa vaevab ja mis oma haigusevimmalikkude tujudega vaimuvärskust tumestab ja töötahtmise hävitab ning elurõõmu vaotab . 
686	NA	 Seejärel kui ma ennelõunati oma hospidalis ja muial välised asjaõiendused ära olen talitanud , tulen ma lõunaks poolsurnult koju . 
686	NA	 Aeg-ajalt tuleb teha sõitusid maale , kust ma invaliidina tagasi jõuan . 
686	NA	 Lühidalt , oma 49. eluaastat alustasin ma kõige armetumal viisil , ja see kestab . - 
687	NA	 Kreutzwald kastis oma uue terassule tindipotti ja kirjutas : 
688	NA	 Kas teised surelikud ka selle vea all peaks kannatama , et alustatud töö , mille juurest nad mõneks päevaks eemale kistakse , neile võhivõõraks muutub ja nad poolelijäänud hoonet enam endist viisi edasi ehitada ei suuda - seda ma ei tea , küll aga põen mina niisugust häda . 
688	NA	 Kui Teie saaksite mulle selle tõve vastu mõne retsepti kirjutada , oleksin Teile väga tänulik . 
689	NA	 Sõpruse ja lugupidamisega 
690	NA	 Teie ustav 
691	NA	 Kreutzwald . 
692	NA	 Todaaegu oli Jott jõudnud juba Võru selja taha jätta . 
692	NA	 Tal oli häbi kahest asjast , - et ta Kreutzwaldi lapse surma oli näotumalt unetanud , ja et ta truu sõbra Karl Eduard Körberi kaitseks sõnagi ei olnud poetanud . 
692	NA	 Aga too viimane ei olnud lihtsalt võimalik ! 
692	NA	 Talle ei antud mahti aru saada , mis toimub ! 
692	NA	 Ainus lohutus , et asjad ehk iseenesest paranevad , kui Körberid uuele kirjaviisile üle peaks minema , sest siis loeks Kreutzwald vellesid Körbereid ehk eelarvamuseta , nagu ta eelarvamuseta on hakanud Ahrensisse suhtuma , kuigi too on mustakuuemees ja omal ajal sellise tüki tegi , et tüli pärast Faehlmanniga astus välja Õpetatud Eesti Seltsist , isegi läkitas tagasi oma auliikme diplomi , mida väga pahaks pandi , ent nüüd nähtavasti andeks on antud . 
692	NA	 Nii et - kõik võib tulla . 
693	NA	 Aga kas tuleb ? 
693	NA	 Eks Karl Eduard ole kinnitanud rohkem kui kord : Alles siis , kui piibel uues kirjaviisis trükitakse – mille eest Issand meid oma halastuses kaitsku , meid ja meie järglasi - , alles siis peame alistuma ebameeldivale kirjaviisile , aga mitte enne . 
693	NA	 Tolles asjas on nad Jotiga teine teist meelt . 
694	NA	 Äkki kargas Jotile meele , millest too Freundlichi luuletus nii tuttav paistis . 
694	NA	 Too oli ju tõlge ! 
694	NA	 Mõlematel ! 
694	NA	 Too oli ju Bürgeri järgi ümber pandud ! 
694	NA	 Surmkindel ! 
694	NA	 Bürger ! 
694	NA	 Enne pandis ümber Kreutzwald , siis Freundlich ! 
695	NA	 Jott Tee hakkas naerma et kibitka vappus . 
695	NA	 Kui Jott nüüd veel Kreutzwaldi ligidusse sattuks , ei tunneks ta ennast karjatsurana . 
695	NA	 Kreutzwald oli pooljumalast inimeseks saanud . 
696	NA	 Too oli ootamata küll , et Lauluisa oma Lenore pärast vihastas , kui ommetegi Muhu köstri üks teine laul oleks võinud tema maksa rohkem veel ärritada , tolle laulu tagumine ots iseäranis - 
697	NA	 Todaviisi oli Muhu köster Carl Wilhelm Freundlich oma paremas äratundmises sõnu paaritanud - ühtede rõõmuks ja teiste pahameeleks . 
698	NA	 Jott Tee seisis Emajõe veeres , et vete vaikse voolamise päältkaemisega veidi märgutada ühe luulelduse lõpu man , mis kuidagiviisi ei tahtnud rütmuse sisse painduda . 
698	NA	 Luuleldus kõneles igavikust ja patuse inimese hinge igatsemistest . 
698	NA	 Jott oli tolle kallal nuputanud kooli pinumaal halgusid talvekütteks riita ladudes ja klassitoaski , kui lapsed töös ; koguni velletütre pulmalauas oli ta mõttes riime kohendanud ja sõnu sortinud . 
698	NA	 Korra oli ta juba magama heitnud õndsa teadmisega , et ilus asi lõppeks korda saanud , aga hommikuärkuses paistis eilane vägitegu armetu ; Jott vaata et ei uskunud usseaiast väljagi minna , otsegu külarahvas teaks juba , mäherdune narr nende koolmeister eila õhtal olnud : oli häämeelest käed kokku pannud , ümber toa kõndinud ja kummardusi koogutanud omaenda aupaistuse ees . 
699	NA	 Laulutegu ei idanenud ega mädanenud . 
699	NA	 Lõppeks oli pähe turgatanud , et peab igapäisest ümbrusest välja pääsema , mõne tunnigi vastapäiva liikuma . 
700	NA	 Ja nüüd paistis talle , nagu oleks keski teda kõrvalt vahtinud . 
700	NA	 Jott ei teinud küll teist nägu , aga mis too enam avitas , kui mõtted eksi läksid ! 
700	NA	 Jott pööras pääd - ega uskunud oma silmi . 
701	NA	 “ Mart Mitt ! 
701	NA	 Kallis ametiveli ! ” 
702	NA	 “ Mina ise ! ” naeris Mitt . 
703	NA	 “ Kust sa siis tuled ka ? ” 
704	NA	 “ Otse türmist . ” 
705	NA	 “ Otse türmist ! 
705	NA	 Naljanummer ! 
705	NA	 Nii rõemus ise ! 
705	NA	 Küllap sa ikke trahterist tuled . ” 
706	NA	 “ Mis ma ei peaks rõõmus olema , kui kolm päeva tagasi kohtuhärra von Engelhardt , kes mul Tartu sillakohtus sõnagi rääki ei lasnud , kuulutas mulle : Et sina koosolekule oled läinud , kuhu säädus mitte lubanud ei ole , siis lähed kolmeks päevaks türmi , ning see on sulle selle Aleksandre-kooli alustuse esimeseks palgaks . 
706	NA	 Eks palgast pea iga inimene rõõmu tundma , eriti kui see nüüd juba käes on ! ” 
707	NA	 “ Õige õigede või ? ” imestas Jott . 
708	NA	 “ Täitsa täpsalt ! 
708	NA	 Mul ju türmi haiski juures , kas sa ei tunne ? ” 
709	NA	 “ Pole ma türmis käind , ei tea . ” 
710	NA	 “ Kas teie kandis allakirjutusi ei koguta ? ' 
711	NA	 “ Jutud käivad Aleksandre-koolist küll , aga seenimaani pole miskit rohkembat . ” 
712	NA	 “ Ei , see on hoobis tõine asi - palvekiri keisrele . 
712	NA	 Sääl minnakse nii julgeks , et küsitakse Liivimaa talupoegadele samu õigusi , mis vene talupoegadel on Venemaa kubermangudes . 
712	NA	 See on sakste-vastaline värk . 
712	NA	 Kas sina ei ole veel neid allakirjutuse lehtesid näind ? ” 
713	NA	 “ Ei ole ette puutund , ” ütles Jott Tee . “ Kus sa nüid minna mõtled ? 
713	NA	 Kodu tagasi ? ” 
714	NA	 “ Minu esimene töö on Postimehe toimendaja Jannseni juure minna . ” 
715	NA	 “ Mul sama tee ! ” rõõmustas Jott . “ Märgutasin , et lähan pääle lõunat , aga ükskõik , lähme nüidsama . 
715	NA	 Ma ei ole teda kaemas käinud , tostpääle kui ta Pärnust ära Tartu tuli . ” 
716	NA	 Johann Voldemar Jannseni korter oli Lodja uulitsa nurgal kellassepp Hermanni majas teise korra pääl . 
716	NA	 Mart Mitil oli tee selge . 
717	NA	 Jannsen sattuski kodus olema , oli teine kangesti ärritatud , ei küsinud meestelt tuleku põhjendust ega tahtnud midagi kuulda , muudkui hakkas oma murevaeva seletama . 
718	NA	 Ega too Jannseni enda mure olnud , too oli suur ärevus kõigele rahvale . 
718	NA	 Jannsen rääkis , et kuuskümmend Liivimaa eestlast on välja astunud , et Peeterburki minna ja sääl katsuda kõrge riigivalitseja - ehk keisri enda - ette saada . 
718	NA	 Palvekirjal olla oma kuus tuhat allkirja kahekümne neljast kogukonnast . 
718	NA	 Pidi Tartust tossulaevaga välja sõidetama , aga sellest on teada saadud . 
718	NA	 Palju mõisnikke olevat Tartu kamandatud , et nad oma talupojad ära tunneks . 
719	NA	 “ On see tõsi ? 
719	NA	 Kust te teate ? ” küsis Mitt . 
720	NA	 “ Ma ei tohiks teile seda vast öelda - aga : omade vahel ! 
720	NA	 Politseimeister Jannau andis mulle eila ettevaatlikult mõista , mis käsud talle kuberneri poolt tulnud . 
720	NA	 Me trehvasime uulitsal ettekavatsemata , jo vast see saatus oli , mis meid kokku viis . 
720	NA	 Herra Jannau ütles ka , et mõned talupojad on juba tulnud ja turuplatsil oma vankrete ääres kohad sisse võtnud . 
720	NA	 Politseimeister käänas kurale ja mina hüvakule , ja mina muidugi ei olnud laisk neile ütlema , et kulla rahvas , asjanda olete hoosed lahti peastnud , kui ültse Peeterburki tahate jõuda , minge viibimata teist teed pidi minekit . ” 
721	NA	 Mehed astusid akna alla , lükkasid eesriide vähekese kõrvale . 
721	NA	 Siit teise korra päält oli turuplats Emajõe veeres täieliselt näha - ja sääl paistis jälle üks selts mehi tulnud olevat homset tossulaeva ootama . 
721	NA	 Et nood mulgimaa rahvariides olid , siis hakkasid kindlaste igaühele silma . 
722	NA	 “ Mis sa tahad küll teha ! 
722	NA	 Mina nende juure päevavalges minna ei saa , mind tunnevad siin jo kõik ! ” ütles Jannsen . “ Aga vast teie , Mart Mitt , teie küll ka rahvamees , aga Tartus siiski võeras . ” 
723	NA	 “ Või võõras ! 
723	NA	 Mina tulen jo otsemaid türmist ! ” uhkustas Mart Mitt ja tahtis säälsamas oma lugu seletama hakata , aga Jannsen oli kärsimata : 
724	NA	 “ Seda hullem , seda hullem , ajad on tõeste kurjad , me peame kibe kiireste nõu leidma . ” 
725	NA	 “ Eks ma katsu minna , ” pakkus Jott . 
726	NA	 “ Herra Tee , tehke seda ! 
726	NA	 Ärge neile midagi enamat öelge , kui et sõitku oma hoostega kohe minekit , leidku mõni teine võimalus , sest tossulaevale on tee püsti tõusnud . 
726	NA	 Ja teatagu teistele ka , keda tee pääl trehvavad , pööraku kõik kohe ots ringi , pole neil Tartus midagi head ootamas . ” 
727	NA	 Jannsen tunnistas oma külalisi teravalt , aga ei jätnud ütlemata : 
728	NA	 “ Mullu , kui Peeterburgi Köler käis eesti taatisid ja eitesid ülesse maalimas , astus ka minu juurest läbi , ja siis tulid need asjad jutuks . 
728	NA	 Köler ütles täpipäält : Kõrgemalseisvatelt venelastelt olen ma teada saanud , et valitsus ainult siis meie rahva kasuks midagi võib teha , kui hädapärased nõudmised rahva enese poolt välja lähvad , sest Peeterburkis öeldakse ikke , et nad ei anna enesest midagi kuulda , järelikult on nad rahul . 
728	NA	 Vot nii Köler ütles , ja egas ainult mulle . 
728	NA	 Ma olen kuulnud , et Köleri isatalus Lubjassaarel just see salakoosolek peetigi , kus kõik asjad täpsalt otsustati . 
728	NA	 Loeti kõik sakste vigurid punkt-punktilt üles . 
728	NA	 Üks palvekirja kokkupaneja oli Peeter Peterson , student , see istub juba kinni ja tema vend Aadam ajab neid asju edesi . 
728	NA	 Olgu Jumal meile armuline . ” 
729	NA	 Mitt ning Tee klobistasid trepist alla . 
729	NA	 Mitt vaatas kahele poole ringi , ennegu tasasel häälel ütles : 
730	NA	 “ Ma panen imeks , kuda papa Jannsen täna nii pehme on - muidu ikke vaidles vasta , et põle tarvis palvekirjasi , säält Venemaalt põle Eestimehel midagi loota . ” 
731	NA	 “ Eks suguvendasi pea ikke päästma , kui too vähegi võimuses on , ” arvas Jott . 
732	NA	 Mitt andis kätt , soovis kordaminemist . 
732	NA	 Tee vaatas üles Jannseni aknasse ja arvas sääl eesriide servakest liikuvat . 
733	NA	 Jannsen seisiski akna all vahipostis , nagu ta hommikust pääle seisnud oli ; nägi , kuis Tee üles vaatas ja siis kärme sammuga läbi turuplatsi läks , korrakski peatamata . 
733	NA	 Ometi hakkasid mehed askeldama , hoostel võeti pääkott maha , rinnuse ja sedelga rihmad tõmmati kinni , istmekoti alt otsiti piits , karati liikuvale vankrile pääle ja pudeneti nelja kaarde laiale nagu herned katkisest kotist . 
734	NA	 Tubli poiss , puhas töö , ütles Jannsen enesele . 
735	NA	 Siiski ei saanud ta rahu , käis akna vahet pimedani , tukkus leentoolis mõned tunnid , pani rõivile ja läks kaldapäälset üle vaatama . 
736	NA	 Oli vilu mihklikuu öö , tuul ootas vilistades iga nurga taga nagu uulitsapoiss . 
736	NA	 Hele kuu vahtis ilmsüütult alla õlekõrsi ja hobusepabulaid täis platsile . 
736	NA	 Emajõgi oli tintmust ja tundus paigal seisvat , ainult pisuke külmavärin virvendas sääl , kuhu kuu sõrm ulatas näitama . 
736	NA	 Ei olnud hingelistki . 
737	NA	 Reinholdi sauna ukse kohal trehvas Jannsen politseimeister Jannauga kokku , see küsis : 
738	NA	 “ Mis nüid , herra Jannsen , mis tuult teie taga ajate ? ” 
739	NA	 “ Olin öösel tervise poolest puudulik ja rahutu , värskes tuuleõhus tahan end lahutada . 
739	NA	 Aga mis teid , austud politsemeistri-herra , enne kukke ja koitu uulitsale sundis ? ” 
740	NA	 “ Eks seesama tervise puudus . ” 
741	NA	 Nad käänasid teine teist tänavat . 
742	NA	 Kell oli viis löönud . 
742	NA	 Jannsen läks ära kodu , kuid und ega rahu ei saanud nagu hauduja kana ; käis aknal - kas ehk rahvast turuplatsile ei kogune : aeg käes , kella seitsme ajal pidi tossulaev Pihkvasse ära sõitma . 
742	NA	 Muidu oli vara hommikul turuplats elav , aga täna igasuguse liikumiseta , nagu oleks kõik linna rahvas ennast koju magama unetanud . 
743	NA	 Kell üheksa ei paistnud ikka kedagi pääle mõne politseiniku . 
743	NA	 Ka sillakohtuhärra Engelhardt koos abilistega oli näha , paariviisi pääd koos , juttu sosistamas . 
743	NA	 Tossulaev ootas , kell oli kümme , ühtainumast reisijat ei tulnud . 
743	NA	 Tossulaev tossutas , laskis korstnast tossu välja või auru . 
743	NA	 Auru ! aurulaev ! leiutas Jannsen . 
743	NA	 Tema süda hõiskas - uus sõna leitud : aurulaev ! 
743	NA	 Jannsen tundis , nagu oleks hoolikas öötöö kena tasu saanud . 
744	NA	 Pärast kella ühtteist hakkas kuurialustest ja hoovipõõsastest sõdurite päid kerkima , need lonkisid nagu häbitöölised ära kodu poole , kettidega käerauad kaasas . 
745	NA	 Jannseni vahikord oli läbi . 
746	NA	 Kas inimene kordki elus võib ära käia rõõmu põhjas ? 
747	NA	 On ju rõõmus oldud küll : kui onu timbusaia toonud , kui veli Otiga varesepesa leitud , kui esimesed püksid jalga saadud , kui koolmeister kiitnud . 
747	NA	 Rõõmuootuse magusat valugi on tuntud : kui isa on tõotanud linna kaasa võtta ; kui ema on lubanud seista hää , et poeg suurkooli õppima saaks ; kui koolmeistri koht on käeulatuses paistnud ; kui Jannseni Postimees või Kreutzwaldi kalender on pidanud mõeldavaks paar tagasihoidlist salmi ära trükkida ; kui koolikatsujad on rahule jäänud ja vallamaja postis on tollekohast kirja oodata ; kui üks neitsi on arvanud võimalikuks sõnumiku saata , ommete ei saada veel mitte . 
747	NA	 Südame värelust ja õndsuse ettekujutamist on tolles olnud , rõõmu põhjas aga peaks midagi jäävamat leiduma . 
748	NA	 Või peaks ütlema - rõõmu lagi ? 
749	NA	 Üks tiibadele tõusmise , tiibadel kandumise tunne too oli ju küll , kui Jott piduliste hulka oli jõudnud , laulva ja juubeldava rahva sekka , kes täitis uulitsate kaldad , nagu oleks Emajõgi vasta mäge Ressursi aeda voolamas . 
749	NA	 Jott Tee oli küll voolu põhjas , voolu keerises , ent ta hing tiirles kõrgel hulkade kohal , otsegu oleks ta õndsa isa õlgadele tõstetud ja hälliks sääl jõulise astumise taktis . 
749	NA	 Kui vabalt ja validalt kõlas Joti hääl : 
750	NA	 Toda laulu sai ju eilagi lauldud , kui nad rongikäigus ühest pidupaigast teise olid liikunud . 
750	NA	 Tegelikult oli esimene pidupäev alanud pasunakoori-mänguga Tartu kirikutornidest , too oli tuntud koraaliviis - Virguge , om vahte helü , mis tornist käup nüid liina üle ! 
750	NA	 Veel kunagi ennemalt pole laulusõnad nii täpsad tundunud , ei nood , mis tornist mängitud , ega nood , mis Koidulauliku tehtud ; noid tahaks ikka ja jälle hõisata ! 
750	NA	 Ja hõisati kah , kui kõik oma lippude all rodus liikuma hakkasid Tähe uulitsast Vanemuise seltsimaja mant Senfimäele , säält mööda Tiigi uulitsat Maarja kiriku manu , kus vägev Jumalakiituse-laul ära lauleti , mispääle Käsitööliste seltsi aias suurestükid oma vaskse aameni ütlesid ; toopääle liiguti Doome vana kiriku varemete ette jumalateenistusele ; pääle lõunat mindi jälle rõõmsas rongis Ressursi aeda vaimulikule kontserdile , mis oli kena kuulata ja kaasa laulda . 
750	NA	 Täna siis on ilmaliku laulu päev , kahju ainult et ilm nii vidune näitab , nagu hauks vihma , aga ehk mõtleb ommetegi veel ümber . 
751	NA	 Mööda hobuseteed marssisid sadanded jalad , uulitsaveeri palistasid tuhanded päältkaejad . 
751	NA	 Kust nad kõik tulnud ja kus ööd olnud , kus oma maavillased kuued ja poodisiidised kaelarätid siledaks saanud pärast vahest ehk nädalapikkust sõitu puhu heinavankril , puhu kingsepa ratsul - omil jalgel , nagu Jott ise ka : Jottki oli astunud , konts ja varvas , konts ja varvas , leivakott reisutokiga üle õla , ning laulnud sinna juure lustlikult kogu lauluvara . 
752	NA	 Rongikäigu esimene ots oli ammu päral , kui uusi ja uusi laulumehi ja pillipuhujaid aeda sisse voolas . 
752	NA	 Ressursi aed kees nagu kusiraudsiku pesa , pidurahvas liikus sinna-tänna justkui ilma sihita . 
752	NA	 Tervitati vastatulijaid , imestati , et nii kaugelt mehi ka näha ; ei tuntud vahet Tallinnamaa rahval ega Riiamaa rahval , kõik ühed Eestivennad , esimest korda ühises priiusepidus . 
753	NA	 Jotile hakkas silma mustas mulgi vammuses turskepoolne mees , paras habenakrants lõua ümber . 
753	NA	 Too jäi vist teistelegi pilgu ette , sest lausa võõras piduline küsis Jotilt kui kõige ligemal seisjalt : “ Jaagopsoni ei olegi vai ? 
753	NA	 Kas too ikke tõesti ei tulegi vai ? ” 
754	NA	 Mis võis Jott Tee kosta enamat kui paljudele juba teada oli : Carl Robert Jakobson ei näe mingit põhjust tulla tsaari kiitma priiuse eest , kuna priius täieline ei olla , ja üleüldse olla laulupidu va sakslaste pruuk ; nii olevat ta voorimehe-troskast ütelnud küsijatele , kui need teda eila hommikul kohtasid Emajõe kaldal ülevalpool puusilda . 
754	NA	 Omaenda arvamise jättis Jott välja ütlemata - kas siis Jakobson võiks kohal viibimisega austada mõnd Jannseni pidu , ei ilmaski ! 
755	NA	 Võõras piduline vahtis mulgi vammusele järgi , nagu võiks too ikkagi Jakobsoniks muutuda . 
755	NA	 Jott ütles võõrale : 
756	NA	 “ Vast lähme nüid ära püünele oma koha pääle , Jannsen näe vehib juba valge ninarätikuga märku ! ” 
757	NA	 Keisrilaul kõlas täiest suust ja puhtast hingest , sellesse pandi lapsesüdame usk aegade paranemisse . 
757	NA	 Raske ikaldusaasta oli üle elatud , rõõmsa lootusega oli siia kokku tuldud ja nüüd lasti end laulmise läbi härdusesse ning joovastusse kanda . 
757	NA	 Ilmalik ja jumalik oli too laulurõõm , nii lauljad kui publikum tundsid : miski pole võimata siin sellel maal ! 
758	NA	 Jott Tee pani tähele : publikumi edereas seisis teiste Jannsenite hulgas Koidulaulik , too hulluks Liidiaks hüütu , suurt kasvu , suure juuksega , suurtsugune . 
758	NA	 Jakobson oli too mees olnud , kes kirjaneitsi Koidulaks ristinud , ja nüüd jättis toosama mees Koidula tähetunnil pidusse tulemata . 
758	NA	 Koidula pale oli kirgas , ent ta süda nuttis kurbusest , kuigi toda keegi ei võinud teada - ka Kreutzwald ei olnud laulupeole tulnud , oli ennast välja vabandanud oludega , et tervis ja tohtrekohustused , ent Lydia ju teadis : Lauluisa ei tahtnud Koidulaulikuga kokku saada , Koidula Võrusse-käigu mõru mälestus oli alles värske , südamehaav Marie Elisabeth Kreutzwaldi armukadeduse purskest oli neil mõlemil veel armi kasvamata . 
759	NA	 Koidula pahemal käel seisis veli Eugen , velle külmad sõrmed tulid sõsara jahedaid sõrmi pitsitama - kas hinge poolest toetada tahtes või tuge otsides . 
759	NA	 Mõlemad vaatasid praost Willigerode hiilgavat presidendinägu ja neile meenus too hommik . 
759	NA	 Eugen oli hommikul vara välja läinud ja maja edeseinalt suured tõrvatähed leidnud : Dem Leiter des Gesangkomitees dies als Präsent . 
759	NA	 Kojamees kraapis tõrva maha ning lupjas seina üle , nii et esimesed Tiigi uulitsas kõndijad ei võinud pahategu aimatagi . 
759	NA	 Selle poolest läks küll korda , ent papa Jannsen hakkas pelgama , kas viimati aetakse kogu laulupidu nurja , näituseks tolle läbi , et sakslastest majaomanikud pidulistele öömaja keelavad , ja jättis laulupidu-komitee presidendi koha , mis talle kui Vanemuise seltsi presidendile oleks kuulunud , vabatahtlikult praost Willigerodele . 
759	NA	 Mis on siis lõppeks tähtsam , minu tühine isik või pidu kordaminek , oli papa Jannsen ütelnud . 
760	NA	 Aga papa laulu , seda ei saadud temalt ommetegi võtta , kui ligemale tuhat meest hõiskas : 
761	NA	 Laul võeti rohkete kiitustega vasta , oli see ju üks mõnest ainsast eestilaulust saksa viiside seas . 
761	NA	 Edaspidi läksid korda ka Koidula salmidele seatud laulud , kahju ainult et tsensor oli ühe - Mu isamaa nad olid matnud - ära keelanud , kena oleks laulikul sellegi kõla kuulda olnud . 
762	NA	 Tee mis tahad , nüüd hakkas vihma sibistama , esiti nagu prooviks , et näis mis saab , siis ikka tihkemalt , tões ja väes . 
762	NA	 Lauljate seas oli rahuta liikumist tunda , hirmu , et kus sa võõras kohas ligedate rõivastega lähed , nii et papa Jannsen võttis nõuks kõnetooli astuda ja pidulistele meele tuletada : pidurõõmu tuld ei tohi vihmatilkadest kustutada lasta . 
762	NA	 Toda enam , et sõna pidukõneks sai nüüd Jakob Hurt , noorusest hoolimata Tartus laialt tuntud kreutzwaldiaanlane ja Kalevipoja-sõber . 
763	NA	 Kümme tuhat pidulist jäi nii vakka , et vihma sibinat võis selgelt kuulda . 
764	NA	 Jakob Hurt ütles oma pika valmistatud kõne vihmas ära vettinud olevat ning lubas ütelda nüüd lühidalt seda ainult , mis ütlemata jätta ei sünni . 
764	NA	 Esiteks pani ta Eestimeestele südamele hoolitseda rahva ihu vajaduste kõrval rohkem vaimu vajaduste eest , mis kaugelt tähtsam : koolide , raamatukogude ja iseäraliste seltside sünnitamise eest . 
764	NA	 Teiseks - ja nüüd kõrgendas kõnepidaja häält , tõusis vast kikivarvastelegi , sellal kui kõnetooli servast tuge leidis : 
765	NA	 “ Eestimees jäägu Eestimeheks igas ametis , igas seisuses , maal ja linnas . 
765	NA	 Eestivend , ole sina kirikuõpetaja või kooliõpetaja , kaupmees või käsitöötegija , tohter või mõni muu tark , köster , maamõõtja või vallavalitseja - jää ustavaks rahva liikmeks , jaga temaga mõru ja magusat , püüa jõudu mööda hääd teha tema edasi saamiseks , siis oled aus mees kõikide ees , ja oled sa teinud , mis õige perepoja kohus oli , siis ei saa ka järeltulev sugu sind unustama . ” 
766	NA	 Kolmandamaks võttis Hurt kõnesse eesti oma suuremad koolid , et neidki hakkaks elusse sündima . 
766	NA	 Jakob Hurt hüüdis vihmavaikusesse lõpusõnad , ise võidukas , et kangesti kardetud kõne õnnega otsakorral : 
767	NA	 “ Muretsegem siis , vabad Eestivennad , kõigest jõust suuremate ja paremate rahva koolide eest , suuremat hääd meie enesele ja järeltulejatele teha ei või . 
767	NA	 Muretsegem koolide eest . 
767	NA	 See on mu viimine sõna , Eestivennad ! ” 
768	NA	 Vali käteplagin kohises Ressursi aias vihmast läbi ja puude kahinast üle , seletatud pilgul vaatasid üksteist lauljad püüne pääl ja publikum isekeskis - jah tõesti , see on Eestipidu , tasus tulla ja olla , siit on , mida põue põhjas kaasa viia noilegi , kes kodus ootamas ; too noore mehe kõne oli säärane , mida ise ka oleks maha pidanud , kui Jumal oleks kõneandega õnnistanud . 
769	NA	 Johann Voldemar Jannsengi plaksutas pihupesad tuliseks , salaja rõõmus , et kõne ülearu käremeelne polnud . 
769	NA	 Jannsen kartis Vanemuise seltsi pärast , ikka pidi kui mööda mune käidama , et seltsi uksi kinni ei pandaks - muidu poleks rahvustöö tegemise paikagi enam . 
769	NA	 Tolle hirmu oli ta mullu juba läbi kannatanud , pärast Jakobsoni esimest isamaa kõnet , aga kõikide imestuseks midagi hullu ei juhtunudki . 
769	NA	 Ehk võiks nüüd julge olla : ajad on teised . 
770	NA	 Ajad olid tõepoolest teised . 
771	NA	 Proua Julie Jakobson istus akna all , paiste nutetud põsknägu vasta jahedat klaasi . 
771	NA	 Oh kui palju oli ta juba siin Kurgjal sedaviisi nutta jõudnud - nende paari aasta sees ! 
772	NA	 Proua Julie pööras teise põse aknaklaasi jahutusse , et inimese palet ette saada , ennegu rahva silma alla läheb . 
772	NA	 Kuigi jah , nutunägu ju temalt oodatakse , mis muud . 
772	NA	 Klaasi külm pind tegi rahusaks , nagu oleks ema Thal ise külma lapiku noatera abil Kirbla köstrimajas väikse Julie kukkumismuhku tasumas . 
773	NA	 Proua võpatas kuulama : sääl , sauna vihuruumis , mis esiotsa kirjutusetoaks sätitud , kuna elumajaga pole veel hakatust tehtud , sääl harjutas tema Robert tänast kõnet . 
773	NA	 Julie kuulis pesuruumi ehk edekambrisse selgesti : 
774	NA	 “ Misperast kardame meie siis surma , mis muud ei ole kui värat parema elu sisse ? 
774	NA	 Misperast oleme siis kurvad , kui ka need lapsukesed ju aegsasti , ennegu nad surmaraskusest midagi võisid teada , parema elu sisse on läinud ? 
774	NA	 Nende lapsukeste surmatund on tõesti kerge olnud ! 
774	NA	 Kui tühine on meie kurvastus nende pärast ! ” 
775	NA	 Julie naeratas kibedalt : loomukesed , poiss ja tüdruk olid küll kohe ilma tulekil hinge heitnud , kuid nad olid oma elu eest võitlust pidanud , vihast võitlust , üle jõu võitlust , täitsa abita siin läbipääsmata teedega maanukas , päälegi enne jõulusid . 
775	NA	 Ka nende esimene tütreke Olga , kolm nädalit vana , oli tookord rängalt võidelnud . 
775	NA	 Aga selles on Robertil küll õigus , et kurvastus nende pärast on tühine , vähemalt mis temasse puutub , võib-olla temasugune ei ole emaks loodud , kui ta nüüd oma kaotusest leina ei tunne , vaid lõpmata väsimust . 
775	NA	 Võib-olla on ta süüdigi . 
776	NA	 Siia Vändra-tagusesse pärapõrgusse pole tema küll unistanud tulla , Carl Robert Jakobsoni mõrsjana oli ta lootnud , et peigmees viib teda Peeterburgi hiilgusse või vähemalt Tartusse , aga näed Robert armastab Kurgjat küll kaugelt rohkem kui oma naist - või keda tahes naist . 
776	NA	 Oh noor ja rumal oli ta olnud , nelja aasta pikkuseks veninud pruudipõlves polnud ta osanud miskiks panna rahva lõksutusi , et Jakobson on hoopis Koidulat tahtnud või et Lilli Suburgil oli põhjust kosimist loota . 
776	NA	 Noh Suburgid käivad tihtigi Kurgjal , see Lilli , alati rätt üle põse , vast mõne hirmsa armi või parandamata lööbe pärast , see on ikka nii teravmeelne , et Julie lüpsiku võtab ja ära talitama läheb . 
776	NA	 Aga Koidula , mine tea , midagi on juhtunud , Jakobson on visanud kooli lugemisraamatu teisest trükist suurema osa tema luuletisi välja - Reinvaldi ja Kuhlbarsi kasuks . 
776	NA	 Võib ju olla , et muutunud vahekordade pärast papa Jannseniga ; see poleks miski ime , Jakobson ei tee midagi ilma politikata , küllap tuleb tänane oma laste matuse kõnegi enamalt jaolt politiline . 
777	NA	 Sääl paotas Jakobson vaheust . 
778	NA	 “ Rahvas peaks nüid ju kogunend olema . 
778	NA	 Kuda su tervis seisab , kas saad kaasa tulla ? ” 
779	NA	 “ Ma tulen perastpoole järgi . ” 
780	NA	 “ Pane siis kõvaste rõivile . 
780	NA	 Väljas tormab , pole miski jõuluilm . ” 
781	NA	 Seda nägi Julie aknast ise ka . 
781	NA	 Või kas Kurgjal on kunagi mõistlikku ilma nähtud , kui siin on olnud rahval asja koguneda ja kõnesid kuulda . 
781	NA	 Justkui oleks Jakobsonidel küdemas vihaving Taevaisa vasta , aga seda ei ole ju , Robertil on vaid kirikhärrade kohta ütlemist . 
781	NA	 Üks seisus on Robertile siiski veel vastikum : sõna mõisnik või saks ei võta ta suu sissegi , ütleb nende kohta prohvused või vanaema-koinijad , aga kui kuulajaid rohkem või lapsi hulgas , siis vanaema-tallajad . 
781	NA	 Robertil on köstriametist ja koolmeistripõlvest mäletada üht liiderlikku ja pahatahtlist mõisahärrat , kes teda ei jätnud mitmel viisil mõnitamata ; sellest see ülesaamata vaen , mis aastatega aina vängemaks laagerdab . 
782	NA	 Julie läks köögiks kohendatud vöörusse , siit aknast võis muidu visata pilgu kaugele üle välja , ent täna ummistas vaadet valge vihur . 
782	NA	 Reisukasuka aluäär pühkimas üle hangeharjade , kirjudes labakutes käed kerest eemal sõudmas tasakaalu tiidakal rajakitsusel , suur , lai ja kõrge nagu tuuleveski , kadus Robert kiiresti silmist . 
782	NA	 Tema Robert siiski , ainumane . 
783	NA	 Carl Robert Jakobson ei mahtunud karjanaiste teekünasse , kord üks , kord teine jalg eksis tuhkjasse hange , ja sellest tuli vaeva , sest Jakobsoni jalad olid jämeda kere kohta lühikesed . 
783	NA	 Teeline ei pannud tülinat siiski tähelegi , korrutades poolvaljusti lauseid , mis ta mõne minuti pärast peab kodakondsetele ütlema . 
783	NA	 Carl Robert oli teksti valmis kirjutanud , ent kirjutuselauale maha jätnud , nõnda oli ta ikke teinud , õpitud kavalusest , sest väitis end pääst kõnelevat , mistõttu ta ei saavat siis ka teksti tsenseerimiseks esitada . 
783	NA	 Siin sügavas metsas ei ole küll sillakohut ega politseid , ent pajakõrvu tuleb ikke peljata , keegi ärgu olgu kunagi näinud , et Jakobson paberipoognalt maha loeb , ehk sagedaste küll mõnd paberilipakat meelespidamisele toeks hoiab . 
784	NA	 Kes siis täna kokku on aetud , mõtles Carl Robert , küllap Kurgja teenijasvägi ja mõned naabrimehed , rohkem ligirahvas , kuna oodatud jõuluvõerad - nagu Jürgensonid või Mihkel Veske või Köler ise koguni - pole tulnud seenimaani , ju vast koerailma tõttu . 
784	NA	 Julie mahasaamisest või koolusündinutest pole kaugemalt rahval halli aimu . 
784	NA	 Ainult kõige lähemad , need teavad ülearugi . 
784	NA	 Ep ole Carl Robertil kuulmata jäänud , et teenijasrahvas on alatihti isekeskis arutanud , mis peaks küll teha olema nii paljude raamatutega , nagu neid Kurgja härral riiulis , ja post toob iga päev veel lisa , justkui oldaks raha pääle vihane , endal kõik ehitamised poolele , küllap see Jaagopson üks otskohtlane peab olema . 
784	NA	 Sääraste arvajate pääle on patt filosoofjat pillata , aga eks iga kõne peeta ennekõike kõneleja enda pärast , ja abikaasa mõtlemisvõime tõstmiseks kah : ei olnud ju tema Juliest õiget mehe võitluskaaslast kasvanud , raiskas ennast kapsastesse ja lüpsipiigadesse . 
785	NA	 Jakobson jäi jõe kaldale kahkvel seisma , tunnistas sügavat jäljerada umbusuga : kannab nüid jää ka temasugust ? 
785	NA	 Vast küll , kui nii paljud on üle saanud ja kaks kirstukestki kaasa tassitud . 
785	NA	 Olgu Jumal armuline . 
786	NA	 Mullu ühel vihmasel päeval porikuu hakatuses oli tema Julie istunud akna all , vahtinud itta ja ohanud : ei tahaks oma Olgakest sinna kaugele surnuaiale jätta ; kui saaks lapsukese siiasamma puude alla maha viia . 
786	NA	 Ei saa , siin on ju märg kangeste , maa truubitamata alles , oli tema ütelnud , siis äkilise hingeliigutuse mõjul oma igavesed sinised prillid eest võtnud , nõnda et nad said teineteist üle tüki aja silmast silma tunnistada . 
786	NA	 Seejärel oli ta kõrvi Maara lasnud ette panna ja Vändra pastori , tolle Sokolovsky - väärnimega Lopski - jutule logistanud . 
786	NA	 Kurgja talu matusaia asutamisest ei tahetud kuuldagi ; Sokolovsky tõi igasuguseid põhjendusi esile , kuid oli siiski soostunud lapsukese kirstupanekut õnnistama - põhjata teest hoolimata . 
786	NA	 Matusetalituse oli Carl Robert ise pidanud , nagu ta Olgakese ise ka ristinud oli . 
786	NA	 Üle jõe oma talu maasse oli ta esiklapse viinud , jalgtee märkinud kena kuuskedest ridaspuudega . 
786	NA	 Sillakohtult oli tulnud matusaia asutamise luba tänavu näärikuus , konsistooriumilt Sokolovskyle käsk surnuaia õnnistamiseks lehekuus - ja juba läks pühapaika jälle tarvis . 
786	NA	 Aga näe , Sakala-seitungi asutamise luba ei tule ega tule tulemaski ! 
787	NA	 Kaksikud viiakse nüüd õnnistatud mulda , kus õde Olga ees ootamas . 
787	NA	 Oh Olga , uue maailma naist oli Carl Robert tast lootnud , kui andis talle keisri vennatütre nime , selle Olga nime , kelle koduõpetajaks ta Peeterburgis olnud oli . 
787	NA	 Suurvürstinna Olga kingitus , pühenduspaelaga punane klaasmuna oli Jakobsonil tänini kirjutuslaual , Julie seda miskipärast ei ole seenini sallinud , ehkki klaaskuul toob surnud last meele sagedamini kui noorukest suurvüstinnat . 
788	NA	 Oligi nii nagu Jakobson arvanud - mitte üht teretulnud jõuluvõerast , kes kogemata oleks kurvale sündmusele võinud sattuda , polnud nägevuses . 
788	NA	 Ainult omad - selg vasta tuisku käänatud , karbuse kõrvad lotakil , seisid tummad kühmas kogud ilma lootuseta nagu suured sarvelajad seisavad mihklikuu lõputa vihmas . 
789	NA	 Silma hakkas ehitusmeister Kaarel Esko ja karjapoiss Joosep Esko , need muidugi , siis lüpsinaised ja juustumeistrid ; ohoo , Tissi Jaak kah , sellele on ta tuhat ruublit võlga , ega see ometi võla pärast tulnud , säärasel kurval puhul ? 
789	NA	 Kellele siis Jakobson võlga ei oleks , palgaraha vähemaste ; kõik teavad : sel päriskoha omanikul on kaugele ulatavad plaanid , millest seitungites lugeda , nagu viimati piimakambritega sarvelajalaudast ja piimatalituse näite-koolist sinna juure . 
789	NA	 See on alles algus , Eestivennad alles saavad näha , mis üks tõsine aadetega põllumees mõistab unistada ! 
790	NA	 “ Kallist jõulurahu kõigile ! ” ütles Jakobson , andis tere käest kätte ja lohutas nutvaid naisi , justkui ise ta ei vajakski lohutust . 
790	NA	 Varsti nähti mustast paksust habemeparrast valge auru kujul välja tulevaid sõnu , mida tuisk säälsamas turjale võttis ja kuuldamatusse kandis . 
791	NA	 Nõdra sammuga Julie hakkas saunatare juurest tulema . 
791	NA	 Virtinaks võetud noorem õde Antonie püüdis teda avitada , kord tiris eest suurräti nukast , kord tõukas tagant , kõrvastikku nad kuidagiviisi ei sündinud , ommetegi pidid kõrvastikku elama ja olema siin Kurgjal . 
791	NA	 Rahvas sosistasid , et Kurgja Tooni peab herra Jaagopsoni ees naisterahva kohuseid täitma : kahekesti ja ühel meelel nähti neid alatihti välja sõitmas , kuna aina titeootel Julie Kurgjale lehma alla nuttu tihkuma jäi . 
792	NA	 Julie oli Jakobsonist kümme aastat noorem , Antonie oli õest omakorda kuus aastat noorem : värske perenaisemuredest rikkumata veri . 
792	NA	 Õestel oli isekeskis kokkupõrkeid ette tulnud , nüüd viimatigi oli Julie õele kähvanud : Sa oled siin ju küllalt kaua olnud , eks hakka kord ära minema ! 
792	NA	 Antonie oli vasta tsähvanud : Mina olen siin küllalt kaua olnud , eks ma või veel olla , Kurgja Tooniks mind kutsutakse ! 
792	NA	 Siis oli Julie ukse tagasikätt kinni virutanud ja ähvardanud jõkke karata , see oli lahti veel . 
792	NA	 Palju tunde oli ta ristikurõugu all kükkinud , varbad külmapinde täis ja kaksikute põtkimine südant vaevamas ; oli oodanud Roberti heitunud häält , lootnud mõistmise virvendust siniste prilliklaaside taga ; oli Roberti hüüdmist kuulnudki , aga heinatutsu rõugualuse eest ära lükates näinud , kuis Tooni kaenlaalusest piirukimbust uue piiru tõmbas ja põlema pani ning tuld näidates mehele ligemale tikkus kui tarvis . 
792	NA	 Otsijad olid teise suunda liikunud , tema ei annud endast teada , oli end rõugu alla magama nutnud . 
792	NA	 Mine tea , see oligi ehk kaksikutele liig olnud ? 
793	NA	 Julie pidi hauakotusele üsna ligi olema jõudnud , ennegu Roberti hääl tema tuisu seest üles leidis . 
794	NA	 “ Aga mis tähendab üks kange usk , kui südames ligimesearmastust ei ole ! 
794	NA	 Ei , jäägu sellepärast need pimedusepreestrid ka minu majast eemale , minu ja nende vaimu vahel on niisama suur vahe kui tule ja vee vahel ! ” 
795	NA	 Kõneleja nägi nüüd rammetuma sammuga tulejat ja tegi sõnadele kiiret : 
796	NA	 “ Ma ei soovi siin tõsisel tunnil mitte selle üle riielda , mis kiriku seadmiste järgi pruuk on , vaid ma tahan ennast selle lootusega trööstida , et ma kõige oma majaga nii jõuaks elada , et meie surmatund kord niisama kerge saaks olema nagu nendel lapsukestel . ” 
797	NA	 Nüüd astus Jakobson naiseõest nägemata silmil mööda ja pani käsivarre ümber kaasa õlgade . 
797	NA	 Läbi kasuka oli tunda , kuis õbluke keha kannatas . 
798	NA	 Julie värisevad näpud püüdsid krompunud savimulda peenemaks murendada , aga pidid leppima kolme kamaka kirstudele kukutamisega . 
798	NA	 Need kõmahtasid validalt . 
799	NA	 Naised tulid , kaelustasid nuttes ; mehed andsid kätt ega mõistnud mis ütelda . 
799	NA	 Julie pööras minekile , ei jäänud ootama haua kinni ajamist . 
800	NA	 Tares leidis Julie Jakobson eest külalise . 
801	NA	 Ado Reinvald , reisukasuka hõlmad valla päästetud , tõusis akna alt järilt ja tormas kaisutama . 
802	NA	 “ Õnnistatud jõulusid , kallis perenaine ! 
802	NA	 Tare pime ja tühi , kartsin juba , et olete kõik kuhugi lusti pääle sõitnud ! ” 
803	NA	 “ Jakobson ootas teid hommikust saani , ” ütles Julie vaikselt . 
804	NA	 “ Ja kus ta ise , see ilus paks poiss ? ” 
805	NA	 Julie puhkes nutma , heitis suurräti varna , kooris kasuka maha ning keeras end kummali sängi pääle . 
806	NA	 “ Aga ? 
806	NA	 Kas teie lapsuke ? ” kogeles heitunud külaline , märganud Julie vastset saledust . 
807	NA	 “ Kaksikud sedakorda . 
807	NA	 Poiss ja tüdruk . 
807	NA	 Viisime just praegu maha . 
807	NA	 Jäivad veel auku kinni ajama . ” 
808	NA	 Ado Reinvald sadas sängi ette põlvile , võttis sõbranaise eluta käe . 
809	NA	 “ Oh ! 
809	NA	 See on vast küll kohatu võrdlemine , aga mulle tuleb meele karjasepõli Juuriku isakodus , isa oli mulle pleiatsi ostnud , paberit ei olnud , ma võtsin siis laia puulaastu , kirjutasin selle veerest veereni täis , luulesalme ka , mis vähegi päha tuli , siis võtsin noa ja kaapisin kõik ilusti valgeks ja kirjutasin jälle , küll oli kahju ilusaid asju maha kaapida , küll oli kahju ja lõpmata lein ! 
809	NA	 Ma mõistan täieste , kujutan ette , tunnen kaasa ! ” 
810	NA	 “ Vanarahvas ütlevad : laps on enam kui laast , ” soigus Julie . 
811	NA	 “ Ma väga vabandan , aga kuis oleks pidanud mina - lihtlabane meesterahvas , ainult üks talveke kooli saanud tümikas - teie õnnetust endale mõistetavaks kujutama ? 
811	NA	 Andestage armuliselt , suur proua ! ” 
812	NA	 “ Eriti veel , kui te oma Illukal üleilmse vanapoiste seltsi olete asutanud , käite kõik mehed selle tunnuseks mustas mütsis ringi , sest et maailmas naist ei leidu , kel oleks lille ilu , linnu lahkus ja mehe mõistus , nii vist ? ” 
813	NA	 “ Oi armas proua Jakobson , mis teil kõik meeles sel kurval tunnil ! 
813	NA	 Nõnda ma olen ütelnud ja kirjutanud ja elanud küll , aga too on ju minevik , ma olen nüid abielusse heitnud , pulmad Anna Lipu nimelisega maha pidanud . ” 
814	NA	 Julie tõusis istuli . 
814	NA	 Pühkis silmad kuivaks . 
815	NA	 “ Noo ? 
815	NA	 Sihuke uudis ! 
815	NA	 Millas see siis oli ? ” 
816	NA	 “ Mullu jaanipäeval . ” 
817	NA	 “ Mullu jaanipäeval ! 
817	NA	 Ja Jakobsonid ei teadnudki ! ” 
818	NA	 “ Noh too oli Illuka kohalise tähtsusega uudis , ei tulnud Robertiga jutuks . ” 
819	NA	 “ Muidugiteada , meestel on ju isamaa-asjad . ” 
820	NA	 “ Jah , meil on jah isamaa-asjad , ” nõustus Reinvald , naisterahva pilget märkamata või tähelepanuta jättes . 
821	NA	 Jalgade lumest trampimisega ja trobinal tulid matuselised sisse , nad olid üsna häälekad , nagu ikka ollakse pärast kurba sündmust hingepidet lootes . 
821	NA	 Julie jäi sängiveerele istuma nurganaise õiguses , kuna Antonie lauda korraldama hakkas . 
822	NA	 Sööma-aeg kujunes vaikseks ; kui oli pisut külmarohtu ning jutu-alustust võetud , ei teatud esiotsa millest kõnelda - mis olekski ütelda kadunukeste eluteest , ometi on Kurgjal alati kõnesid peetud . 
822	NA	 Ado Reinvald närvitses ja ootas , kas Jakobson Aleksandre-kooli jutuks ei võtagi või . 
822	NA	 Võttis-võttis : ehk küll piduliku püsti tõusmisega mitte , vaid nagu muuseas , vasakule ja paremale jõulusülti pakkudes ütles Jakobson : 
823	NA	 “ Ma olen ikke mõelnud , mis aitab meile näituseks meie Aleksandre-kool , keda meie võib-olla kümneaastase võitlemise järel lõpuks ehk kätte saame , kui tema sees koolitud mehed ühtegi avalikku ametit ei või saada , sest need kõik sakslaste käes on ja saksa keele sundmuse all seisavad ? 
823	NA	 Mis aitavad meie uued õpetuseraamatud , kui neid saksad luba ei anna koolides tarvitada ? 
823	NA	 Mis aitavad meie ausate meeste julged ja vaimustavad mõtted , kui neid võimalik ei ole trükkida , ja nisukest seitungit , mille redaktor neid trükkida ei pelgaks , asutada ei lubata ? 
823	NA	 Ommetegi ütlen ma teile : meie maad on küll sakslased ära võitnud , kuid meie rahvust mitte ! ” 
824	NA	 Et Jakobson süldikaussi parajasti Reinvaldile pakkus ja nagu tema poole kõneles , siis Reinvald oligi varmas vastama : 
825	NA	 “ Kooli luba ei ole veel mitte käes , aga me usume ja loodame ; me oleme ju tunniplaanegi kokku säädnud ; sellega on kirju lugu , sest tunniplaanid ja koolmeistrite valimine seisab ju ikke veel jesuiitide käes ja võib küll juhtuda , et meie rahvas oma vaeva ja kuluga ja rahakorjandusega enesele ja oma isamaa-haridusele paela poomiseks ostame . 
825	NA	 Papa Kreutzwald arvab üsna samamoodi , ainult vastapidisest küljest : ta on mulle ja vast mõnele teiselegi kirjutand , tal olevat ammugi see kindel äratundmine , et Aleksandre-koolist peab saama veski , kus veskilaelt eestlane kolusse puistatakse ja kivi alt kui loodud venelane välja tuleb . 
825	NA	 Hoopis todapidi . ” 
826	NA	 “ Teie , Ado Reinvald , olete muidugist Lauluisa usin jünger , olge päälegi , aga kuulake mind ka - seda ma ütlen : nii kaua kui minu silm lahti , nii kaua mina prohvuste vasta sõdin ! 
826	NA	 Aga vene keelest pole küll miskit ohtu karta , seda ma ütlen . 
826	NA	 Eestlased on vene keisri armust vabaduse saanud , ihuliku priiuse ; vaimne priius olgu meie enda teha ! 
826	NA	 Mis aga Lauluisa nimetatud veskisse kui säärasesse puutub , noh see on teine asi , ma plaanin üht tõsist jahuveskit Kurgjale ehitada , ja kõige lähemal ajal , hoidke meeles , Eestivennad ! ” 
827	NA	 “ Nooo ? ! ” imestati ümber laua häälekalt ; Julie pani seda viisakuse innukust imeks : eks olnud see veskijutt küllant vana ja kulunud jutt juba . 
828	NA	 “ Võtke süldi kõrva ätikat kah , ” pakkus Antonie pudelikest ringi . 
829	NA	 Jakobson hakkaski oma plaane üle seletama ; Julie ei kuulanud enam , otsata rammetus tuli pääle , haigud käisid , ta nookus tukkuda , kuni Antonie nägi ja vaesekese ära sängi talutas . 
830	NA	 Julie oli vist tukastanud , sest kui ta meelt märkas , oli rahvas läinud , laud kraamitud , tagakambris tuli üles võetud , vaheuks lahti jäetud ja kaks meest nagu kaks vandeseltslast Sakala-asju arutamas . 
831	NA	 Julie kergitas pääd ja vaatas : tema mees oli eluküllane ja ümar kui ubin , külaline pika plassi porknanäoga ; mõlemal oli must mulgi vammus seljas , aga Jakobsonile passis see paremini , Jakobson oli kerest mehekas , tol teisel istus rõivas kui ridva otsas . 
831	NA	 Jakobson oli oma kehakatte Vändra mehe Jaan Lõhmuse kuue järgi lasnud Viljandi rätsepal õmmelda , see oli hallist riidest saterkuub , punase paelaga ilustatud , vasksed nööbid ees ja puha , sinna juure käisid valged püksid ja säärega saapad ; eks Reinvald teinud jälle Jakobsoni järgi , nagu ta Jakobsoni järgi palju asju on teinud . 
831	NA	 Juliele tuli meele , kuis Lilli Suburg oli siinsamas tares alles hiljaaegu kilganud : Oi mis tore ülikond veel torema mehe selgas , justku muistne Eesti maavanem jälle ! 
831	NA	 Jakobson oli kangesti meelitatud olnud , nagu oleks temagi preili . 
832	NA	 “ Ma olen Sakala kaastööle mõelnud , ” ütles Ado Reinvald ja kummardas ühe paberilehe kohale ; hõredad juuksed , lauk keskel , langesid silme ette nagu hobusel , ta pühkis need kõrvade taha , et lugeda näeks : 
833	NA	 “ See läheb aga küll , pagana pihta ! ” rõõmustas Jakobson . “ Nagu rusik silmaauku ! 
833	NA	 Jätke siia , armas Eestivend , ärge muiale trükki viige , kui ka kümme aastat peate ootama , Sakala tuleb , ütlen ma ! ” 
834	NA	 “ Ma nägin enne siia tulekit Jott Teed , tema saatis kah oma . . . ” 
835	NA	 “ Mida-mida ? 
835	NA	 Jood teed ? ” 
836	NA	 “ Seda herra Jott Teed . 
836	NA	 Kui ta kuulis , et Jakobsoni kaema tulen , andis posu oma laule kaasa , et vast Sakala tahab tarvitada . ” 
837	NA	 “ Oli tal see posu siis karmanis , igaks juhtumiseks , ükskõik kellele vastatulijale pihku pressimiseks ? ” 
838	NA	 “ Ei aga ta oli mõelnud just Sakalale posti panna , nüid rõõmustas , et kindla pääle kohale jõuab . ” 
839	NA	 “ Kas ta pole seenimaani mitte Jannseni kirjatsura olnud ? ” 
840	NA	 “ On muidugi , Jakobson ise on kah Postimehe kirjatsura olnud , kas valimist on olnud meil kellegil ! ” 
841	NA	 “ Nüid aga tuleb - Sakala tuleb , Eestivennad ! ” ütles Jakobson , viskas käed üle pea , ringutas magusasti ja hõiskas oma kõige ilusamat salmi sinna juure : 
842	NA	 Minu mees on suur inime , mõtles Julie . 
842	NA	 Palav pisar kukkus ta kõhnale käsivarrele . 
843	NA	 Nüüd oli see ikkagi käes . 
843	NA	 Viinis tuli see kätte . 
844	NA	 Nagu läbi udu mäletas Lydia Michelson , et ta vaevalt paari kuu eest - vist Freiburgist - oli õde Geninkale hõisanud : surmamõtteid ei olegi , ehk see küll veider oleks arvata , nagu saaks ma seekord nendeta läbi , aga mul on tunne , nagu oleks tulnud pööre mitte ainult minu hingeelus , ja nagu oleks perekonnaelu jälle Michelsonide vahel leida , tänu Jumalale ! 
844	NA	 Teineteist armastada ja siiski elada koos maailmaga ja maailmas teineteise jaoks ; kui vähesega võib nii suure omavahelise harmoonia puhul õnnelik olla ! 
844	NA	 Nii ta vist kirjutas . 
844	NA	 Justkui läbi udu mäletas ta erilist lähedust mehega , mis tuli võib-olla ainult sellest , et nad võisid kartuseta intiimid olla , kuna kardetav nagunii juhtunud oli . 
845	NA	 Nüüd polnud sellest õnnetujust jälge järel . 
845	NA	 Kõik paistis tühi , kurb ja lootuseta , nagu polekski täna kolmekuningapäev , küllane muistsest mürrist ja viirukist , või nagu poleks unistuste linnas Viinis mõnd vaatamisväärsust , mis ei põlgaks tühja rahakotti . 
845	NA	 Ei tahtnud Lydia näha ega vaadata , kuulda ega kuulata , käia ega käimata jätta , olemas olla ega olemata olla . 
845	NA	 Ei enam mingeid kümnelehelisi reisukirju avalikelt platsidelt , mägedest ja muuseumidest ! 
846	NA	 Siiski oli ta pidanud Hansukese magamisaseme valmistama , Hansukese vada kuulama , Hansukesele tudijuttu rääkima , siiski oli ta pidanud kardinad ette tõmbama , ise endale suhkruvett segama , öölambi süütama . 
846	NA	 Hansukesel ei ole bonne't , Lydial ei ole Marie't - ja seda sellises olukorras ! 
846	NA	 Kaks säherdust isikut , kelle nad palkasid , pidid kohe jälle valla laskma ; mida rohkem lääne poole , seda vähem kõlblikud on teenijad , ja laps on õrnas vanuses , mil halbu mõjusid peab vältima . 
846	NA	 Kui neil Hanssu kaasas poleks , oleks neil kahtlemata hõlpsam , aga just selle pärast , et ta neil on , kannatavad nad kõige puudumist kergemini . 
846	NA	 Poleks Hedda Tartusse maha jäänud , oleks veel raskem , - Issand , siis nad ju kakleks omavahel , kakleks ja kallistaks ! 
846	NA	 Ja too , kes tulemas , tuleb vääramata . 
846	NA	 Vahel oli ta mõtelnud , et lapsed on karistus , ehkki süütegu puudub . 
846	NA	 Aga säälsamas jälle - mis võiks olla ilmas ilusamat kui oma lapse naeratus ! 
846	NA	 Vastaoksuslik on elu , vastaoksuslik inimene oma tahtmiste ja mõtetega . 
847	NA	 Ei , mis ta siin naasama istub , Eduardi tulekuni on mõni tund kindlasti , ta peab ommetegi hakkama otsi kokku tõmbama , kuni talle armuaega antud on . 
848	NA	 Oh Eduard , Edushing , sina viisakuseta elukutse esindaja , missugust kõrgest soost emandat sa praegu läbi katsud , uurid nii intiimilt , kui tema abikaaski pole näha saanud ! 
848	NA	 Paljudest asjadest on Lydia siin võõrsil taipu leidnud , ka Kreutzwaldi proua vihapurskest sääl Võrus ; kas pole nad abikaasadena üsna ühe pulga pääl - Kreutzwald naistearst ja Michelson naistearst . 
849	NA	 Lydia võttis oma kirjatööde laekast kolm puhast paberilehte . 
849	NA	 Kolme ossa on ta mõelnud Viinis kannatamised jagada , kuna ühes tükis see lugejale ränk saaks ; lugejale , mitte kannatajale . 
850	NA	 Viinis , Kolmekuninga-päeval 1878 , kirjutas ta . 
851	NA	 Minu armas südame-õekene ! kirjutas ta . 
851	NA	 Sellega oleks ju kõik öeldud olnud . 
851	NA	 Aga tuli jätkata . 
852	NA	 Kuidas teil siis käsi käib sääl kodus , armsad ? 
852	NA	 Kuidas Heddakene ? 
852	NA	 Armas õde , ise ka lasteema , ära lase teda liig vara kõndima , sellest võivad tütarlapsel tekkida tundmata hädad . 
852	NA	 Meie elu on hirmu ja murede kui ka rõõmu ja ärevuse kirju kangas - ja mulle on saatusest määratud täisvalatud mõõt neid muljeid kui ka võimet neid vasta võtta . 
852	NA	 Olukorrast tingituna on minu ihu ja hinge valud suured , ja võib-olla ei jätku mul jõudu edasi kestmiseks ! 
852	NA	 Mis iganes juhtuks : võta mu lapsed oma südame ligi ! 
852	NA	 Oh peaks mitte võõrad kõrvad mu lahkumissõnu kuulma ! 
852	NA	 Võiks minu kallis kallis Edushing rohkem minu juures viibida , aga ta kulutab saapataldu juba kolmandat päeva sündsat korterit otsides , kuid ilma suurema tagajärjeta - me peame jälle kolima ! 
853	NA	 Taevakene , kui ma selle pääle mõtlen , kuidas teie mind eelmine kord kaitsite ja hoitsite kui toorest muna ja kuidas ma pean siin treppidest vantsima üles ja alla ! 
853	NA	 Ainult Edushing-Eduard on vaimustatud - professorite ülirohkuse pärast , kelle seast valimine on raske , sest et nende kliinikumitunnid ühte langevad . 
854	NA	 Aga armsale emakesele ütle - 
855	NA	 siinkohal jäi Lydia mõttesse . 
855	NA	 Süda tõmbus kaastundmuses kokku : oh ta mõistis ema tervise varisemist Lydia ilmatoomise järel , nii et ema õieti seenimaani pole vapustusest toibunud ; ehkki Lydiale on lisandunud viis õde-venda , on emake Emilie igal võimalusel sängi ligi hoidnud , säält tõusnud häda sunnil , kui külaliste tulekuks pidi teenijaid taga utsitatama . 
855	NA	 Keevalise temperamendiga ema on kannatanud väärilise seltskonna puudumist - matsisoost mehele minek oli sakslaste uksed talle lootuseta sulgenud . 
855	NA	 Oh Lydia teadis küll toda põlastuse mõru maitset , eks saastanud see mekk tema keelepära Kroonlinnas - või õieti küll Soome-reisul juba , kus mõningad daamed teda välisest austusest hoolimata vähe imelikuks olid pidanud ; ja siin Viini linnas ei tohtinud nad oma päritolust ja Venemaast iitsatadagi , siin pidi mängima täisverd sakslasi , ehk küll kõnepruuk mõningat kahtlust oli äratanud liig hää kirjakeelsuse tõttu . 
856	NA	 Ja Lydia kirjutas : 
857	NA	 - et kaamelid sulle tüli teevad , emakene , seda usun ma küll ! 
857	NA	 Meie teenijate jant on kole : üks tuleb , teine läheb ja lahkujate asemele astuvad veel halvemad . 
857	NA	 Mina ei kutsu neid küll kaameliteks , Kroonlinnas on nad dunashkad , aga ühe poolest on nad sarnased : nõuded tõusevad lõpmatuseni , nad ei taha muud kui päev läbi kohvi juua ja käsi rüpes hoida ja kui ma ise ei taha köögitüdruku osa etendada , siis kõik mu ümber hooletuse ja mustuse sisse upub ! 
858	NA	 Mõte katkes . 
858	NA	 Lydia võttis teise poogna . 
858	NA	 Eugeni nägu kerkis vaimusilma ette , peeglist tuttav Lydia enda nägu , jah , lemmikvenda võib usaldada ses kõige raskemas . 
858	NA	 Ta kirjutas : 
859	NA	 Südame Eugen ! 
860	NA	 Ma palun sind need diskreetse iseloomuga read täiesti oma teada jätta . 
860	NA	 Paari nädali eest seisab mul saatuslik haigevoodi ees , ja kogu meie varandus on 50 kuldnat ! 
860	NA	 Selles on süüdi kursivahe kaotus Türgi sõja tõttu . 
860	NA	 Aga - nädalid ja kuud lähenevad , kus ma toast välja ei saa - ja ma ei ole täitsa kindel , et minusugust ülearust isikut mitte vikatimees omale ei taha , missuguse õnneliku juhtumise tõttu igasugused raskused kahtlemata kõrvale jääks ! 
860	NA	 Ah kui ma seda tohiks arvestada - aga ei kõlba seda loota ! 
861	NA	 Noh , lühidalt ja pikalt on asi see , et kas võid üheks aastaks kellegilt 200 rubla või rohkem laenata , muidugi protsendiga , mille ma , kui taevas mulle elu jätab , täpipäält tasun . 
861	NA	 Vanakesed on juba nii palju meie heaks teinud , et ma sind tingimata palun asja nende eest salajas pidada : võlgnen seda Eduardile , keda juba minu sinnapoole sihitud lause ärritas ! 
861	NA	 Eduard tuli ometi töötamise pärast siia , ja nüüd mind ja peret kui rasket tompu kaasas peab kandma , ja suures , võhivõõras linnas meie ülalpidamiseks vahendeid ei leia . 
861	NA	 Nii suurt summat pole ehk vajagi , võib-olla tulete lastele varssi järele , ja nad asetavad mu siin vaiksesse külma voodisse ja kevade laotab kauni halja vaiba pääle . 
861	NA	 Oh kui meeleldi , kui meeleldi paneks ma käed südame kohal risti , kui tohiks ! 
862	NA	 Lydia tõusis meeleliigutusest , kohendas tegevust otsides Hansukese vaipa - käsikaudu , sest silmad kerkisid ääretasa vett täis . 
862	NA	 Siis andis ta kiusatusele järgi ; ehkki Edushing oli karmilt keelanud närve piitsutada , purskas ta nutma , nuttis südame kivitombu kergeks kui lumerätsaka , ja - pisarate mõrkjas lõhn veel ninas - asus jälle oma kirjatöö kallale . 
862	NA	 Lydia võis ööd kui päevad kirjutada , aina kirjutada , ent luuletused need polnud ammu enam , see oli vaikne saksakeelne südame puistamine kaugetele kodustele ; posti aeglus kindlustas seejuures , et mure Lydia kurbuse pärast tabas koduseid , kui tuhinpea Lydia juba ammu õnnelik oli , või sattus vastakirja rõõm Lydia rõõmu üle juba kirjutaja sügava masenduse aega . 
863	NA	 Ime küll , venna kirjale polnud nagu midagi lisada , ehkki Lydia oli plaaninud veel pikalt-pikalt jutustada . 
864	NA	 Kallis vennake , mind rõhub tunne , et ma ikka ja ikka palujana koduste ette pean astuma , sügavalt maha . 
864	NA	 Mu Jumal , kes oleks võinud mu uhkusele seda viie aasta eest ennustada ! 
864	NA	 Niisugune naine ei tea iial , mäherdust sitkust ta suudab üles näidata , ehk olgu siis , kui ta seda iseeneses läbi elab . 
865	NA	 Kirja pandut üle lugemata - see tunduks kindlasti kõlbmata - viskas ta mõlemale allkirja : 
866	NA	 Jääge terveks ! 
867	NA	 Ikka teie Lydusha 
868	NA	 ja hakkas kuvääre otsima . 
869	NA	 Lydiale puutus näppu üks kirju kuväär , üleni aadresside maha kriipsutusi täis , nagu oleks Hansuke seda kriipseldanud . 
869	NA	 Lydia jäi silmitsema - Freiburg , Hotell Zum Herzog Berthold ; München , Bamberger Hof ; Wien , Zum Weissen Wolf ; Wien , Schwarzspanierstrasse 20. 
869	NA	 Kiri oli oma sõnumiga käinud Lydia kannul nagu truu koerake . 
869	NA	 Ah jaa , see oli ju see Jott Tee jõulutervitus , nii armas oma eesti keelega , mida siin Viinis isegi teenijalt ei kuule . 
869	NA	 Jott Tee tervitab kõigi aegade kõige suuremat luuletari , kõige suuremat värsiseppa meestegi hulgas ! 
869	NA	 Kui see oleks nii , kui see ainult oleks ! 
869	NA	 Ja Tee palub - kui kirjaneitsil oleks mahti ja huvi kaardikest saata - mõnd südant sulatavat salmi lisada , see oleks kõige õnnelikum päev Jott Tee elus . 
869	NA	 Vaene Jott Tee , see oleks ka vaese Lydia elus kõige õnnelikum päev , kui ta mõne salmiga maha saaks , mis oleks enamat kui Hansukese tudilaul - nüüd veel . 
870	NA	 Ma laulan , kui ma nutan , ainult keegi ei pea neid pisaraid sääl loomulikkudeks , mõtles Lydia . 
870	NA	 Miks ma siis ei laula , kui ma ommetegi nii rohkeste nutan ? 
871	NA	 Lydia võttis kolmanda poogna ette , hakkas tuletama , mis nädalaid meeles mõlkunud . 
871	NA	 Sinu külge - tohiks selle pääliskiri olla . 
872	NA	 Lydia hakkas jälle nutma , kuigi ennist oli arvanud , et pisarad otsas . 
872	NA	 Sinu surmal tahan surra , see mõte liigutas teda väga . 
872	NA	 Halvad uudised tulevad isamaalt , Eestivennad on tülli pööranud , Jakobson papa Jannseniga , Hurt Jakobsoni ja Jannseniga , Lauluisa Jannseni ja Jakobsoniga , igamehel veel omad jüngrid kaasa kilkamas - vend ei tunne venda , ehkki räägivad ühtviisi isamaa kasust . 
872	NA	 Nimed pole midagi , asi on kõik ! 
873	NA	 Ich bin die aufgehende Morgenröte meiner Nation , mõtles Lydia . 
873	NA	 Saab siis olla tõusvat koidupuna - Koidulat - isamaa loojakul ? 
873	NA	 Eine abgehende Abendröte , see ei taha , ei tohi ta olla ! 
873	NA	 Kas tuleb kord uus tõus , uus isamaakoit ? 
873	NA	 Kas mäletatakse siis veel Koidulaulikut ? 
874	NA	 Magusa silmatäie nutnud , kirjutas Koidula : 
875	NA	 Lydia jäi mõttesse . 
875	NA	 Tema ema keel oli saksa keel olnud põlvest põlve , tema laste ema keel , jah - niisamati , Kroonlinnas paratamata venet sinna juure . 
875	NA	 Parem lugu polnud kellegil , ei Lauluisal , ei Hurdal , koguni Jakobsonil mitte , Jakobson kirjutas oma pruudilegi saksa keeli - sellest kuidas Lydia talle laevasõidul külge löönud , aga tema vankumata truuiks jäänud , sest polla enam saadaval . 
875	NA	 Suburgi preilid olid seda kirja näinud ja pähe õppinud , kah ikka saksa keeli . 
876	NA	 Ei ! hüüatas Lydia , vähemalt Hansukese annan oma isamaale tagasi , teen temast Eestimehe ! 
877	NA	 Koidula uhke pää kummardas jälle luuletöö kohale . 
877	NA	 Käsi kirjutas rutakalt : 
878	NA	 Laul oli valmis . 
878	NA	 Koidula oli õnnelik . 
879	NA	 Jott Tee ootas Kivisilla otsa man oma nooreea sõbra vellekest Martin Georg Emili . 
879	NA	 Toda tunti laialt kui Martin Körberit , kirjameest ja hingekarjast ; ema oli Martinit Emiliks kutsunud , kolmas nimi Georg oli jäänud puutumata tagavaraks , nagu oli jäänud puutumata tagavaraks hulk nooremehe vaimuandeid . 
880	NA	 Sõbra velle oodates tuli meele Võnnu ja kõik mis sääl leida oli . 
880	NA	 Jott mäletas kirikla saali helekollaseid musta-valgetäpilisi seinu ; must kahhelahi oli sääl olnud ja vana seinakell , mille tiksumine Martinile välja kannatamata meeleparanduse jutlusena olla tundunud , kui ta sääl lämmi ahju kõrval oli pidanud seisma ja patte kahjatsema - võib ka olla , et kaheksa vanema ja ühe noorema velle ja sõsara patte , kui kära nii võimatuks oli tõusnud , et pastor Körber kirjutusetoa ukseprigu vahelt kõige ligema lapse sõrmekonksuga manu tõmbas ja nurka saatis . 
880	NA	 Vast sääl saigi Martinist luuletaja , ei olnud tal sääl muuga asjatada kui paljalt mõtetega . 
881	NA	 Häil päevil - ja noid oli rohkem - oli papa Eduard Philipp Körber näidanud poiskestele , Jott sääl hulgas , mustast tahvle-lauast ja alabasteri-kivist nikerdatud Jeruusalemma mudelit , kus kõik oli täpsalt nii kuis oli olnud : Salomoni tempel Moria mäel , Herodese kuningakojad , linna müürid ja vallid , Kidroni jõgi ja sillad pääl , Kolgata mägi kolme ristikesega ; ja nad tohtisid toda tasakesti katsuda , sest too oli papa enda näputöö ega läinud katski , kui just maha ei lase sadada ; või kui ka oleks katski läinud , oleks papa võinud vastse nikerdada , ehk küll tolle kokku säädmine kuus aastakest oli küsinud . 
881	NA	 Siis näitas papa veel kõiksugu konnakarpe , ilukive ja muidu kivitükke , mis ta ilma päält korjanud , ja Rootsi kuninga ratsasaabast ja üht papitükikest enda maalitud tuletorniga , säält said poiskesed esimest korda näha merd , mis hakkas neile unenägudesse mässama ; Martin oli nende hulgas esimene , kes tõelikult merd ja Saaremaad näha saanud . 
882	NA	 Nüüd oli trükist välja pääsnud Martin Körberi luuleraamat Sarema Kuldnok , osalt ikke veel vanas kirjaviisis , aga muidu kena paks lugemine ; Jott oli tolle postiga saanud Martinilt endalt ja õige põhjaliselt läbi tudeerinud . 
882	NA	 Kõik Anseküla rahva luuleldused olid sääl kirjas , ja teada luuletajatelt kenamaid laule , aga pääosa oli Martini enda tehtud , mõni sada tükki . 
882	NA	 Toda pani Jott kõige enam imeks , kuimoodu Martin kalameestele luulehimu tegi , aga võimata see tema käes polnud - kui Martin oli kolmkümmend viis aastat tagasi Ansekülla asunud , häbenenud lapsed laulmist justkui mõnd kõrtsitegu , noid väiksekesi oli pidanud pühapäeval kirikus koori pääle sülega üles upitama nagu heinu lauda pääle , aga näe ! paari aastakümne pärast võidi kihelkonna koolide laulupäev korda saata . 
883	NA	 Kuldnoka-raamatust jäi Jotile iseäraliselt meele üks Körberi laul , mille nimi Kirgukellad , too oli vist Saaremaa kuldnokal küll Võnnu mäletamistest ligi võetud - 
884	NA	 Siin oli Võnnu sõnapruuki tükati ära tunda , enam veel muid pruuke . 
884	NA	 Kreutzwald oli Martin Körberist kirjutanud , et Körber ei jaksa ühtainukest eesti sõna õigetpidi käänata ; Martin oli toopääle kangeste pahanenud ja ütelnud : “ Oh sina mahategeja meheke ! 
884	NA	 Oma katekismuse kirotuse man istse ma säidse aastakest , üteainumase lausekese man nädalit ! 
884	NA	 Tekko Lauloesä esi niisamati , kaegu kuis om , siss minku tõisi karvustama ! ” Eks Körberid püsisid oma lapsepõlvele vähem truud kui Kreutzwald , kes jäi eluaeg Võrus elades ikka Viru laulikuks ; talle võis kokku korjatud keel pentsik ja väär paista - iseäranis sakslase sulest . 
884	NA	 Aga mis tost ! 
884	NA	 Kes saaks julge olla , mis kaob , mis jääb ! 
885	NA	 Jott Tee vahtis hüvale , vahtis kurale , kas tuleb mõni kõndimisest ähkiv isand , sinine pärlinöörist uurikett kogu laiuses ümber kehatünni , ja kukub juba kaugelt jutustama . 
885	NA	 Aga ei vast , too mäletamine oli iidamast-aadamast , nüüd elas Körber ju nagu vanake Vaestekoja tänavas Kuressaares , omas majas küll , kuid ennemalt oli sääl linna kehvemate laste varjupaika peetud , eks too ütelnud midagi . 
885	NA	 Jutud käisid : Körberi talipalitu olla õige räbalane , tollega olla ta , lumekalossid jalas , trüginud pitspallisaalis ederitta , kuulanud lauljatari , paks kindapussak kõrvalehte kuulmise peri käänamas , nihelenud nagu kirpes peni , mõmisenud : “ Ist ja nichts wert , ” löönud käega ja kobinud uksest välja . 
885	NA	 Mine tea , Körberid on Körberid , ja eks Tartu Karl Eduard ole sama masti . 
886	NA	 “ Jott Tee , vanapoiss , mes sa kostad ? ! ” 
887	NA	 “ Jumalime , Martin , väikeveli ! ” 
888	NA	 Nad patsutasid teineteist , naersid hämmeldunult , peitsid pettumist . 
888	NA	 Üks oli kõhnem ja kõllasem kui arvata võis , teine - noh mine tea , mis tollega oli . 
889	NA	 “ Tulin Tartu õkva sinu perast , sinuga trehvama , ” ütles Jott . 
890	NA	 “ Mina kah , ja tohtre manu kah , noh tohtre manu kõige päält , sääl saare pääl ole ma jo viimatse kui tohtre läbi käinu , ei targemat ! 
890	NA	 Nüid kus oleks aega voli perast magada , nüid siis ei ole und ! ” 
891	NA	 “ Siis muudku kirjuta ! ” 
892	NA	 “ Vai veel , ma olen ümarik tuhat laulu kirjutand , enamiste enne viisid , siis sõnad manu teind , raamatit on mõni kolmkümmend , paar saksakeelset veel kah . 
892	NA	 Palju sa tahad . ” 
893	NA	 “ Su vanemal vellel olla rohkemb . ” 
894	NA	 “ Mis tostki kasu . 
894	NA	 Saksa keeli seisab tal kaksteistku käsikirja raamatuks panemata . ” 
895	NA	 “ Aga teised on raamatuks saand ju küll ? ” 
896	NA	 “ Nelikümmend ja kolm tükki . ” 
897	NA	 Jott tegi ruttu teist juttu , et Martin ei jõuaks tema raamatu kohta pärida : too ei idanend ega mädanend . 
898	NA	 “ Kus su veli elab kah , vast lähme toda kaema ? ” 
899	NA	 “ Lähme no . ” 
900	NA	 Veli Karl elas endist viisi Tallinna uulitsas Kristjani majas , Moieri vaestemaja mant õkva üle tee . 
900	NA	 Paraaegu peesitas ta hoovis , paljad jalatallad vana kasti pääl vasta härmakuu tulikülma päikest säetud , sarvik puupakk ja kirves kõrval jõude vedelemas . 
901	NA	 “ Kae , kost abiväge tuleb , avitab toda kandu lahki ajada ! ” 
902	NA	 Karl Eduardi palju kannatanud palitule oli ohelik vööks köidetud ; tollesama mundriga , ikka paljajalu , olla teda ka Tartu uulitsatel nähtud - mees oli teadupärast todavõrd rikas , et võis endale väikesi mugavusi lubada , öelgu teised - või omad lapsedki - mis tahes . 
902	NA	 Tema ju armupalga pääl ja ametist valla , iseenda isand . 
903	NA	 “ Tohter käskse väheke keha liigutada , ” ütles veli Karl Eduard . 
904	NA	 “ Tohtred on kõik napakad , ” ütles veli Martin . “ Too Kuressaare oma kah : te peate kehalist tööd tegema , te peate kehalist tööd tegema , te kaalute liiaste , noh eks ma rukkitanguputru ja hobeseliha armastand vohmida tõeste ; raguge vai puid , ütles tohter , eks ma siis ragund ka , raksti endale jala sisse ; nüid hüva nõu kallis , võtsin tünni , seisin tolles ja ragusin nõnda et ragises . 
904	NA	 Sa vast peaks kah tünni kaitseks võtma , velleke , sul näh varbad paljad , mul olid säärega saapad , aga ikkegi . ” 
905	NA	 “ Kas sa , velleke , laule kah tünni sees kirotad ? ” 
906	NA	 “ Ei , velleke , kas sa ei mäleta : tünni sees pole ma ilmaski laule teind , ma olen tünni sees ligunend küll ja seitungit lugend suisel ajal , kui ma veel noorem olin , aga laulu tegemiseks oli mul Ansekülas kõrgel kõivu harude vahel pink ja lauake , sa oled ise kah sääl sehkendamas käind , kui alles Vändra mees olid . 
906	NA	 Nüid olen ma Kuressaare mees , nagu sa peaks mäletama , nüid kirotan ma all maa pääl - rannas , kus lained kohisevad ehk randa minnes ehk rannast tulles ehk ei kirota üleültse . ” 
907	NA	 “ Ja kus sõbramees Jott kirotab ? ” 
908	NA	 “ Kui koolitunnis lapsed rehkendust teevad ehk kui ma kooli aeda üles kaevan ehk tünnidesse koolilastele silmamõsu vett kannan , ükskõik kus , aga see kirjutamine ei ole miski kirja panemine , see on välja mõtlemine , nagu ka teie rannas ei kirjuta , vaid istute ja võtate mõttit kokku ! ” 
909	NA	 “ Jõuad kodu , kõik pääst lennand ! ” naeris Karl Eduard , ajas kere püsti ja kutsus külalised kortenisse . 
910	NA	 Karl Eduardi kambrid olid tuttavaid majaasju täis , muist perit Võnnust , muist Vändrast , lõhngi säältsamast , ning hää soe möödaniku vaim lämmitas nende jutuajamist õige mitu tunnikest . 
911	NA	 Jott Tee ootas koolikatsujaid . 
912	NA	 Uued ajad olid õhus , kuulujutud käisid ringi , koolikatsujad kõneldi olema tähtsamad ja kaugemalt kui mullu ja muiste pruugiks . 
912	NA	 Oma kirikherra , vana väsind meheke , oli seenimaani kõiki lugejaid ja lauljaid julgustanud ja õnnistanud , neile ubinaid , soolaga kupatud herneid ja lauluraamatuid kaasa toonud , ja koolmeistrel vaata et kaela katski kiitnud - aga mis nüüd tuleb ? 
912	NA	 Egas midagi hääd , Jott Tee oli venemaa taevas põhjamada verevat rootsiverd vehklemas näinud , kui öösel maja nuka taga vett viskamas käis , ja hommikul oli talle armetu suur peninagel kaela pääle üles ajanud , verev ja valus kui kurivaim , ei anna pääd käända - justkui olekski oma vana kirikherrakene tema kaela katski kiitnud . 
913	NA	 Koolituba oli ju mineval nädalil puhtaks kraamitud : tulist vett oli pangede kaupa maha kallatud ja suuremad latskesed olid luuakontsudega kratsinud porise vee keskpõrmandult nurka hiireaukudesse ; poiskesed olid metsast lume alt reburaikaid ja palukavarsi otsinud , neist punuti kenad krantsid seina pääle , kadajaoksi suitsutati hää luhvti tarvis ; nüüd laotati pingid-lauad jälle laiale ja jäädi ootama . 
914	NA	 “ Olge julged kostust andma , mis tost , kui võlssi kostate , nood isandamehed katsuvad koolmeistret , mitte latsekesi , ” manitses Jott Tee juba teab mitmendat korda . “ Ei teile sünni miskit häda . ” 
915	NA	 Sääl oligi - aisakellade kõlinal sõideti koolimaja ette . 
916	NA	 “ Olge teie seni , ” ütles Jott Tee , ennegu läks palja pääga ja pikk-kuue väel trepile vasta . 
917	NA	 Vöörusest kostis rohket teretamist , jalgade kobinat , tähtsat köhatamist . 
917	NA	 Siis olid nad saja silmapaari ees - kuldprillidega elava loomuga vanakene , pikk tõsise rüütli moega nooreherra , imelikult naeratav koolmeister ja lõpuks pisike paks elurõõmust väsinud saks . 
918	NA	 Suured päälisriided aeti maha , talised reisukasukad visati virna koolilaua pääle , mille tagant valgetverd poisike ettepoole istuma saadeti . 
919	NA	 “ Tere-tere , armas koolmeister , tere-tere , armad koolilapsed , mina olen kohaline praost , teine herra on kreiskooli komisjoni president ja kolmas komisjoni liige , ” ütles kuldprill . 
919	NA	 Lapsed ei mõistnud tollest suuremat arvata , nad ootasid , mis saab . 
920	NA	 Esimene lapsuke võeti ette ; Jotil oli hää meel : too oli nutikas poiss . 
921	NA	 “ Mis su nimi on , pisike ? 
921	NA	 ' 
921	NA	 küsis kuldprill . 
921	NA	 
922	NA	 “ Minu nimi on Mihkel . ” 
923	NA	 “ Ei , sa ütle lihtsalt : Mihkel , ” õpetas küsija . 
924	NA	 Mihkel vaatas koolmeistrile otsa : ta ei saanud aru . 
924	NA	 Koolmeister ka ei saanud aru . 
925	NA	 “ Sinu nimi on Mihkel , aga kas sa ka tead , mis oli esimese inimese nimi ? ” 
926	NA	 “ Esimese inimese nimi oli Aadam , ” tuli kostus kärmesti . 
927	NA	 “ Ei , mitte nii pitkalt , sa ütle lühidalt : Aadam , ” ei oldud jällegi rahul . “ Proovi nüüd kosta , kus elasid esimesed inimesed ? ” 
928	NA	 “ Esimesed inimesed elasid paradiisiaias , ” kõlas kostus ja lapsesilmad vilksasid koolmeistri poole ; too nikutas pääd : õige , õige ! 
929	NA	 Aga küsija ei jäänud rahule . 
930	NA	 “ Jälle ! 
930	NA	 Miks ei või sa ütelda inimese moodu : paradiisiaias ! 
930	NA	 Koolmeister , mis mood see on , ülearusega aega viita ! 
930	NA	 Teie kõne olgu jah-jah ja ei-ei , mis üle selle , see on sest tigedast , nagu piibles seisab ! ” 
931	NA	 “ Aga see on uuema aja meetod , ” kostis koolmeister Tee . 
932	NA	 Vaimline revident pöördus ilmlise poole : “ Mis see on - method ? ” 
933	NA	 “ Õpetus , ” kostis nooreherra . 
934	NA	 “ Eine tolle Methode , ” raputas kuldprill pääd et põsed värisesid . “ Pange kirja : mitte viita pitkade kostustega aega ! ” 
935	NA	 Ja nooreherra kirjutas . 
935	NA	 Kuldprill ütles : 
936	NA	 “ Küsimise-kostmisega ei maksa siin koolis rohkem aega viita . 
936	NA	 Katsume õigekirja . ” 
937	NA	 Kuldprill luges piduliku kõrge ninahäälega paar lauset vastsest testamendist ette ja lapsed pidid tolle oma heftidesse kirjutama . 
937	NA	 Nagu nad iga päev teinud olid . 
938	NA	 Kuldprill ei jäänud jälle rahule , ähkides ja puhkides parandas ta õigekirjutused õige kirjuks , läks järjest tigedamaks , nõnda et kirjutussulg mokka pidi paberisse kinni jäi ja inetuma augu tekitas ; viimaseid hefte ei hakanud ta vaatamagi . 
939	NA	 “ Mis see küll olgu ! ” müristas ta nagu pikne . 
939	NA	 Juba hakkas pisike Els taga pingis silmavihma tilgutama . 
940	NA	 “ Kõrgeauline praostiherra ! 
940	NA	 Meil on uus kirjaviis pruugiks ja teie kõrgus on vana kirjaviisi järgi parandanud , ” ütles Jott Tee . 
941	NA	 Praostiherra vaatas küsivalt paksu saksa poole . 
942	NA	 “ Üldiselt on uus kirjaviis pruugiks , ” kostis paks saks ja tal paistis üsna lõbus olevat . 
943	NA	 “ Mis raamatud teil tarvitusel on ? ” 
944	NA	 “ Malmi Laulud ja lood , vanemates jagudes Jakobsoni lugemiseraamat , ” kostis koolmeister . 
945	NA	 “ Tolle Geschichte ! 
945	NA	 Kirjutage - Jakobson kõrvale jätta ! ” 
946	NA	 Saksad tõusid , ajasid suured päälisriided jälle selga . 
946	NA	 Laulmist ei tahtnudki ära kuulata . 
946	NA	 Lugu ähvardas lõppeda , ennegu õieti algaski . 
947	NA	 “ Jummalaga , lapsed , hoitke meeles , mis Jeesus õpetanud ; Jummalaga , koolmeister , teie pidage neid märkusid meeles - kostmised on liiga pitkale venitatud , mis aega raiskavad , ja see Jakobson , see Jakobson pange hääga kõrvale ! ” 
948	NA	 Veel ukse päält pööras kuldprill ennast ümber , et kinnitada : 
949	NA	 “ Koolmeister viskab Jakobsoni metsa või läheb kõigega . ” 
950	NA	 “ Jakobsoni lugemisraamat on õige ladus raamat , ” püüdis Jott Tee lugu päästa . “ Too on muial ka tarvitusel ja õige hää meelega . ” 
951	NA	 “ Ladus ta oleks vast jah , kui keski tõine oleks tema kirjutanud , ” ütles kuldprill . “ Mitte Jakobson ! ” 
952	NA	 Kätt nad ei annudki , kui vöörusse kobisid . 
953	NA	 Koolmeister läks saatma . 
953	NA	 Lapsed seisid hiirvakka , kui nad muidu oleks ju akna manu tormanud aisakellasid kuulama . 
954	NA	 Ärkusaeg oli Emajõe sängi luhtadele paisutanud . 
955	NA	 Sulaveed ja vulaveed tormasivad meeletus rõõmus , päratus priiuses mööda endale teada teed - läbi pajupõõsaste , üle rohumätaste , aialippide vahelt , mulluste kartohvlivagude kaudu , haovirnade tagant , heinakuhjade ümbert , hangeselgade küljest , keltsa alt , talitee kolakate otsast , hallide tarede äärest , lautade veerest - ikke piki jõge , ikke päri voolamist . 
955	NA	 Vesi läks laialt , ei küsinud , mis ette jääma juhtub , ei pärinud , kuhu ja milleks . 
955	NA	 Oli kevade ärkuse aeg . 
956	NA	 Jott Tee seisis keset vett , märss õlal , meresaapad jalas , ta katsus mätaste vahelt mõnd havinolki kätte saada . 
956	NA	 Jott oli kaval , havi kavalam veel . 
956	NA	 Egas Jotil olnud kiiret , ta tegi näo , nagu oleks suurt vett vahtima tulnud : iga kevade sihukest ei näe . 
957	NA	 Vesi ruttas mere poole tasameeleliselt , riiuta : hoia jõudu , tee pikk ees . 
957	NA	 Ei too olnud nagu eestlaste ärkusaeg ; Eestimeeste ärkamine oli tänaseks oma otsa leidnud - Jakobson surnud , Kreutzwald surnud , Jannsen halvatud , Koidula Kroonlinnas rinnalõikust ootamas , Hurt jalust ära Peeterburki aetud . 
957	NA	 Viimsed torud käes ! 
957	NA	 Kevade 1883 ei tõotanud miskit . 
958	NA	 Jott Tee mõtles : ei ole inimeseloomal ojakese mõistustki mitte ! 
959	NA	 Eks olnud Jakobson too ütleja : Kes oma kaasvenna tööd isamaa kasuks sellepärast takistab ja teistest lahutama hakkab , et see kaasvend muudes arvamistes temaga täitsa ühte ei lähe , see lõhub oma isamaad ja surmab oma rahvast . 
959	NA	 Jakobson ütles Sakalas toda Hurda kohta , selgelt ja avalikult , eks oma pinnukene paista venna silmas ikke palk olema ! 
959	NA	 Nad olivad esteks kõik nii ühel meelel olnud , nii ühel arul asjade seisus , et nende ütelusi võis ära vahetada , olgu siis jutt rahva harimisest emakeeles või tütarlaste koolitusest või pärisrahva õigustest või priiuses elamisest või maarahva edenemisest . 
959	NA	 Nende salmidki olivad sarnased , näituseks Jannsen - 
960	NA	 Jannseni salm teeks au põllumees Jakobsonile , õieti sobiks tolle mehe salmikut pareminigi ehtima . 
960	NA	 Säälsamas luuletab Jakobson Rongikäigu laulu , salm oleks nagu enne laulupidu Jannseni sulest kukkunud , kuna Jakobson tollest ju osa ei võtnud . - 
961	NA	 Ja ommetegi pöörsivad nad kõik tülli , paariviisi ja vastakuti , ükski ei sallinud , et päike teise pääle ka paistab . 
961	NA	 Sakala ja Postimehe vahel käis lakkamata sõnasõda , mida aasta edasi , toda vähem jäi seitungiruumi muuks . 
961	NA	 Rahvas kirjutasivad : Hurt ja Jakobson leppigu ära või vaielgu isekeskis ; Kreutzwald noomis : too ei kõlba , et kaks kalevipoega kõige rahva silma all riidlevad . 
961	NA	 Jakobson vastas Sakalas : Hurt ei ole mingil kombel seesugune Sakala väljaandja vaenlane , kellega temal nelja silma all midagi tegemist oleks ; mis meil temaga tegemist on , seda on meil temaga ainult kui rahva vaenlasega tegemist . 
961	NA	 Enne toda oli Hurt manitsenud Jakobsoni kiriku müüride lõhkumise pärast , enne toda oli Jakobson kuulutanud : Minu elusõna on - õnnis on see mees , kes tegusid oma õnnistuseks teeb ja mitte Jeesuse Kristuse peale ei looda . 
962	NA	 Papa Jannsen nimetas Kreutzwaldi-papat kilplaste ülemaks isandaks ; Kreutzwald toovasta arvas , et Jannsen hoiab rüütelkonnal vihmasirmi pää kohal ja kilpi rinna ees ; Hurt arvas Jannsenist , et too on oma vagatsemise puhangutes silmakirjaline ; Jakobson - hullem veel ! - sepitses Jannsenist kaelakohtulise Eestirahva Appokriiva Raamatu , kus pandis Postipapa suhu sääratsed sõnad : Kui tahad ilmast läbi reisi Ja puuduseta elada , Siis pead paljalt petma tõisi Ja raha tasku toppima ; Mis on mul isamaa ja priius , Mis Eestirahva armastus ; Kas saab mul sellest elu täius Või vanas põlves rõõmustus ? 
962	NA	 Ja pika laulelduse lõpus seisis veel : Sest teadku : äraandja kohus On risti külles rippuda ! 
962	NA	 Koidula elas toda pamfleeti ja muid riidlemisi valuliselt läbi , ei kannatanud enam siniprilli nimegi , sellal kui ta näituseks Hurda kohta ütles isa arvamisest hoolimata : Igal pool on ikka Hurt see , kelle tõde ja soojus ja tahtmise tüsedus , kelle tuli ja aus meel teistele teed valgustab . 
963	NA	 Aga mis Kreutzwald tegi või ütles - too vaimumees oli harvast hääd sõna kellegist lausunud , oli ikke olnud umbusklik ja läbinägelik ja eelarvamistega - eks öelnud ta esiotsa Koidulastki , et tindipiiga , kuna too ju Jannseni võsuke oli . 
963	NA	 Hurdale pani Kreutzwald pahaks kirikuõpetajaks saamist : Õnnetus on , et iga kantsli-sõime külge seotud mees lähema ehk kauema aja pärast inimliku enese küljest kui madu vana nahka maha poetab . 
964	NA	 Ütles kes mida ütles , rahvas armastasivad noid kõiki . 
964	NA	 Jannsen oli hoidnud tuhandeid nagu nõiduseväega Postimehe küljes , loonud ustavuse vahekorra lugejate ja ajalehe vahel . 
964	NA	 Jannseni lipukiri - karda Jumalat , austa kuningat , armasta ligimest truist ja õiglasest südamest - sai mitmele põlvele elu juhatuseks . 
964	NA	 Sakalat loeti tüvest ladvani , Jakobsoni tormati kuulama kümnete verstade takka , inimesed tulid kodust välja , et omasugustega kokku saada ning Jakobsonist rääkida , tema kolm isamaa kõnet oli kui tuletungal . 
964	NA	 Jakobsoni lipukiri - meie vana eesti vaim ei anna meile enne rahu , kui meil omal maal ühesugused õigused teistega on - äratas julgust ja usku . 
964	NA	 Nagu Jannseni kodu Tartus , nagu Jakobsoni kodu Kurgjal ja seitungi toimetus Viljandis , nõnda oli Hurda kodu Otepääs peris palverändamise koht , kust kõiksugust abi ihule ja vaimule loodeti . 
964	NA	 Hurda lipukiri - kui me ei saa saada suureks jõult ega arvult , siis võime saada suureks vaimult - mõjus kui ilmutus . 
965	NA	 Mis neid siis ommetegi tülli ajas ? 
965	NA	 Nad teadsivad küll , kuspool meri on ja et ruttu peab minema , aga igamees arvas ennast ainuke olevat , kes teab otsemat ja ohutumat teed , ja igamees tahtis ees minna , ja kui ees minema hakkas , nägi rahva voolavat kolmes harus . 
965	NA	 Nad oleksivad võinud sellega leppida , et rahvas läheb kõiki teesid - Jannseni järel koos sakslastega venelaste vasta , Jakobsoni järel venelastega sakslaste vasta , Hurda järel nii sakslaste kui venelaste vasta soomlastele toetades - nagu suur vesi läheb jõesängi pidi ja mõlemat kallast pidi ja kõik on ükssama vastapanemata minek ! 
966	NA	 Kuid nemad olivad eestlased - ühed sõrmed kõik , aga üks tahtis teist teelusika sisse ära uputada . 
966	NA	 Nüüd läheb vist nõnda nagu Kreutzwald kartnud ja suurvürst Konstantin lootnud , et Balti saksluse hävitavad venelased pärisrahvaste , eestlaste ja lätlaste kätega . 
966	NA	 Ja siis tuleb Liivimaal hullem kui enne . 
966	NA	 Jannsen on küsinud : Misperast teeme meie nenda , et teised terasemad inimesed meile suu sisse võivad ütelda , et venelaste vasto on eestlased alati kui kanad takus . 
966	NA	 Rahvas toda ei küsinud , rahvas uskus ja jumaldas oma juhte - kõiki ! 
966	NA	 Võis ette tulla , et mõnes trahteris oli seina pääle pandud nagu keisrihärra pilt , pildi pääle oli aga võetud papa Jannsen Pärnust äratuleki ajal , ja all seisid papa sõnad : Eestimees , jää igas riides ja iga nime all Eestimeheks , siis oled aus mees oma rahva ees ; ja Postimehe väljaandja pildi all luges rahvas Sakalat ning kirjutas vanaemade laule üles , et Hurda vanavara korjandusse saata . 
967	NA	 Jott Tee vaatas suure vee väsimata liikumist ja mõtles , et Hurt on nagu too vooluosa , mis läheb mööda loomulikku jõesängi . 
967	NA	 Toda mõistsivad tema sakslastest ametivennad , mustakuuemehed väga häste - nood ei tahtnuvad temaga ühte armulauda vasta võtta ; venelased nägivad temas venevastase võitluse juhti , eestlased antijakobsoniaanerit - nõnda seisis Hurt kolme tule vahel ega mõistnud muud kui Peeterburki eest ära minna , säälgi sai eesti asja ajada kui Eesti Jaani koguduse hingekarjane . 
967	NA	 Hurda saksa soost naine Eugenie armastas Hurta ja seisis truilt tema kõrval igas hädas ; proua Eugenie armastas eestlasi nii väga , et kasvatas Hurda lapsed eestlasteks , mida teiste rahvameeste saksaprouadest ütelda ei saa . 
967	NA	 Hurt on tohtinud enda kohta öelda , mis igamees ei tohi : Ma olen puhta südame täädmisega , mitte oma kasuks , vaid rahva ja maa üleüldseks tuluks , palju tüli kandes ja vaeva nähes vaielnud ; ma olen kõverat kõveraks , musta mustaks , valget valgeks ütelnud ; ma olen eksitust õiendanud , ülekohust karistanud , tuime äratanud , õpetust annud ja seletust teinud neile , kes seda tarvitasivad ; ma olen eesti rahvast püüdnud mehe-ealiseks ja mehemeeleliseks kasvatada ; ma olen tema piiri vahtinud ja tema õigust kaitsnud . 
968	NA	 Jott Tee tundis neid kõiki ja teadis , et too õkvalt nii oli ; Hurt seisis talle kõige lähem - kui sepa ja möldre ja koolmeistre poeg . 
968	NA	 Jakob Hurt oli ausast maarahvast välja tulnud ; Jannsenist jälle kõneldi , et tema esiisa olla rüütel Jensen olnud , misasja Jannsen ise küll naljaks on pannud . 
968	NA	 Ommetegi oli tema nimi esteks Jaan Jensen olnud , alles hiljem oli tollest toekama kõlaga Jannsen saanud , Jaan oli tasapisi Johanniks sirgunud ja ristiisa von Ditmari eesnime Voldemar lisandanud . 
968	NA	 Mõisaherra Ditmar oli anderikast vaeslast avitanud ning Jannsen ei näinud põhjust tema seisusele tooperast eladeski kätte maksta , ehk küll eestlasel on muidu kombeks häätegusid mitte andeks anda . 
968	NA	 Jannsen uskus ja lootis ja ütles ikke : Tõstkem pead ülesse ja vaatkem tänoga - keik meie asjad lähvad parema poole , ehk küll aega mööda . 
968	NA	 Too mees arvas , et kuusk ja kask võivad väga häste teine teise kõrvas kasuda , aga kuusest ei pea mitte kask , ei ka kasest kuusk saama . 
968	NA	 Kui head eestlast ei või pruukida , ütles ta , mis tahad sa siis temaga kui sandi sakslasega või ehk viletsa venelasega teha ? 
968	NA	 Siin elab Eestirahvas , Saksarahvast siin ei ole , on küll palju sakslasi mõisates ja linnades mitmes seisuses , kuid rahvas on eestlased . 
968	NA	 Seda võime nõuda , et mõned hulga perast meie keelt peavad õppima , aga mitte hulk mõnede perast võerast keelt . 
968	NA	 Tolle ja mõne muu Jannseni jutu pääle pidasivad mitmedki mõisnikud teda kihutajaks , kuna jakobsonlased Jannsenit äraandjaks arvasivad , sest ta rüütelkonna kassast olla Postimehe tarvis raha saanud . 
968	NA	 Jannsenit olla koguni tulistatud tema Tiigi uulitsa korteni akna läbi , justkui oleks Jannsen mõni keisriherra olnud . 
968	NA	 Võib-olla oli ka , tsensor Schultz kirjutas kord Jannsenile - too oli seitsmekümnendamal aastal , kui Jannsen ise Jotile toda kirja näitas : Teie olete Eesti senaator , siis hoidke alati oma meelerahu alal ; teie meelerahu mõjub sadatuhandete pääle , ja - valitsus tahab rahu . 
968	NA	 Rahu tahtis Jannsen ise ka , säärane oli tema meelelaad , ikke manitses ta suguvendi : Rahu kosutab , vaen kaotab . 
968	NA	 Rahu hoides kostis ta siis ka enese risti poojatele : Mina olen , Jumal tänatud , oma töö ja vaeva eest , zeitongi ja raamatit välja andes paljogi raha saanud - kellest ma muido elanud - , aga mitte üht ainukest punast koppikut , kelle eest ma ise ennast ehk tõde ja õigust oleks ära müünud . 
968	NA	 Jott teab - tolles jutus ei ole valskust , inimene ei pea ennast hukka mõistma tegude eest , mida tema parema äratundmine on sünnitanud , kui ka maailm teisite peaks arvama . 
969	NA	 Havikene ei olnud ennast ikke veel kätte annud , ehk küll siin ja sääl puhmalatvade vahel volksatanud . 
969	NA	 Mine tea , kas Jott Tee noid periselt püüdiski , ehk seisis nii muidu põlvist saani vees ja võttis ajaviiduks mõttit kokku - nagu noores põlves veli Otiga Luutsna veeres . 
970	NA	 Emajõe luhad hüva kätt võiksivad justkui Johann Voldemari mängumaad olla , kui Jakobi omad ikke loomuliku sängi kohale jäävad - ja Carl Roberti omad kura käele mõtelda . 
970	NA	 Mängumees oli kadund Jakobson neist kolmest kõige enam olnud , tema taipas , mis üks puhast verd politika tegemine on - tema võis mitu vankrevahe täit mulgi kuubesid koosolekule kokku ajada ja mis tahes hääletuse ära võita ; ehk küll hääle andjatel asjast halli aimu polnud , oli neil toda enam usku Jakobsonisse . 
970	NA	 Suguvennad ütlesivad : Jakobson on havikala , kes hoiab teised kalad ärkvel . 
970	NA	 Kas ainult ärkvel , mõtles Jott nüüd takkajärgi , Jakobson neelas vastalise ikke alla ka , kui ette võttis , temal oli annet mistahes seltsi president lasta maha valida ja ennast asemele , olgu too Põllumeeste Selts või Kirjameeste Selts või Aleksandre-kooli pääkomitee . 
970	NA	 Ime siis küll , et tema vaeneke pidi kõik aeg rattil ja rakkes olema ! 
970	NA	 Jakobsoni sõjatrompeet kõlas : Rahu kaotab , vaen selgitab . 
970	NA	 Tema tunnistas ikke aina : Võitlus on see peris õige lugu siin maailmas , sest seeläbi sünnib alles elu ! 
971	NA	 Kui Jakobsoni rahule manitseti , ütles too : Rahu tahame kõik , aga üht rahu , nagu ühevääriliste inimeste , mitte nagu lihuniku ja härja vahel ; sõbrust eestlaste ja sakslaste vahel enne ei ole loota , kuni eestlaste partei suurem ja nende õigused sakste õigustest üle käivad : siis on nad sunnitud sõbrust pidama , muidu mitte . 
971	NA	 Võerad meie maal nõuavad rohkem kui jumalikku au , lasevad ennast hirvitades kummardada - ja meie noomime nendega ajalehtedes sõbrust pidada , ühel meelel elada , ütles too mees . 
972	NA	 Teised Eesti kalevipojad arvasivad sedasama , tollest vist tuligi , et vaimumehed Jakobsoni kõnepruuki kohtu ette ei viinud , küll aga tegid toda mida pisemad seda suuremad võimumehed . 
972	NA	 Sakalast korjati mõni sõnakene üles , mis olla au haavanud , üks protsess hakatas teise ja kokku sai noid kuus ühes tükis , mis Vändra maakohtust Viljandi raekohtusse , Viljandi raekohtust Pärnu maakohtusse , Pärnu maakohtust Liivimaa õuekohtusse veeres ja kaks kuud vangiroodu ning sada ruublit trahvi välja teenis . 
972	NA	 Carl Robert Jakobson kaebas edesi Senatisse , aga sures enne ära , kui loodetud õiguse kätte oleks saanud või vangiroodu saadetud . 
973	NA	 Jakobson uskus isakesse keisrisse sama palavalt kui prohvuseid vihkas . 
973	NA	 Kreutzwald oli teda küll kirjasõnal õpanud : Suured mõisnikud , wirkliche Aristokraten , oleksivad inimesed , kellega lõbusalt võiksime läbi saada , kui neil pikad musta kuubede kandjad ühtepuhku kihutades selja taga ei astuks ; kui tollest õppusest kasu ei olnud , nimetas Lauluisa veel vanas põlves Sakalat ja tema redaktorit sakslaste õgijaks . 
973	NA	 Mis sai vaene Jakobson sinna parata , kui ta silmapilgutuse ajakski ei jaksanud Otto von Lippharti unustada , ja nõnda Torma pärishärra ilmakuulsaks tegi . 
973	NA	 Aga keisri kummardamine ja venelaste pääle lootmine oli tal Kölerist ning Peeterburki ametiajast külge jäänud - vast veel ennemgi päritud : Carl Roberti ema Liisa Jegorova oli venelane . 
973	NA	 Emasalgamist ei saa keegi inimene teiselt inimeselt nõuda . 
973	NA	 Jakobson oli omas asjas julge , ta kirjutas Kölerile - too oli pea ainus , kelle ees ta sinised prillid maha võttis - nõnda : Olen mina Mooses , kes rahva Egiptuse ikkest välja viib , siis olge Teie ülempreester Aaron , kes kuivanud oksa õitsema paneb ! 
974	NA	 Ja nüüd ei ole noist kellegist . 
974	NA	 Sihukesed lood siin Eestirahva ärkusajal . 
975	NA	 Kas peaks millaski täide minema Lauluisa ootus , et Eesti rahvas mitte Saksa laias jões või Vene ääretus veekogus ei upuks , vaid meie oma rahvuslik allikas kord sulisema hakkaks ? 
975	NA	 Vana Kreutzwald oli toda märgutanud juba enne Tartu tulekit - Võru kirjutusetoas , ise vahtinud valget hiirekest , keda ta klaaspurgi sees elatas . 
976	NA	 Kui õnnis Kreutzwald oma pessimismuses toda julges oota - ta ei oleks ommetegi nõnda küsinud , kui temal lootust ei oleks olnud - , mis muud jääb siis Jott Teel üle , kui uskuda , loota ja armastada . 
977	NA	 Jott Tee seisis Emajõe luhas ning püüdis suurt havi . 
977	NA	 Ta mõlgutas -Lauluisa oli too , kes oli kinkinud eesti keelele uue sõna - tulevik ; Postipapa oli too , kes andis maarahvale nime kohe esimeses Perno Postimehes : tere , armas Eesti rahvas ; Hurt oli too , kes kinnitas eestlase vaimu ; Koidulaulik too , kes liigutas eestlase südant ja hinge . 
977	NA	 Võiks nüüd keegi nende tegu kustutada , kui ka tänamata vastsed põlved nende nime peaks unetama ? 
978	NA	 Nüüd siis oli too käes , mida kõik kartsivad , aga ükski ei olnud uskunud : nüüd oli paljudel sulg sabas ja aega laialt . 
979	NA	 Jott Tee hulkus Tartu uulitsatel nagu pulstunud peni , kes toore jalahoobiga välja löödud senisest kodust ja senistest haisudest , sest tulnud oli võõras peremees võõraste haisudega ; ja uuele isandale ei sobinud krants , kes ei osanud vene keelt haukuda ega mõistnud alandliselt maoldada . 
980	NA	 Jott oli seni arvanud , et Tartus kah võib elada , sest tunneb Tartut nagu oma vestitaskut - aga toogi oli eksitus olnud : linn oli ära vahetatud , Jurjeviks ristitud , linn oli uste ja akende taha tõmbunud , näod lukku pannud . 
980	NA	 Siin oli Jotil katus küll pää kohal , velletütar oli talle kapitaguse ära kraaminud , elagu ja olgu , kuni järje pääle saab . 
980	NA	 Sääl velle pere puutooma rõivaste ja keldreskäima kuubede all , mis kapi tagaseinas suurte naelte otsas rippusivad , oli Joti ase , kus ta ööseti niutsus , kui jälle todasama und nägi . 
980	NA	 Toda und , et võõrad jämedate näojoontega mehed raovad tema vallakooli uibuaeda , aga tema ei saa karjuda , vatt on suus , tema ei saa manu joosta , jalgu ei jõua nätskest savist välja kiskuda . 
980	NA	 Leiaks mõne leivaameti , ehk tuleksivad teised unenäod : salmide sepitsemine , mida keegi ei trüki ega loe , ei täida päeva ega anna asjalise tunnet . 
981	NA	 Jott istus jalga puhkama . 
981	NA	 Siin on ta ikke istunud ja Emajõe voolamist vahtinud gümnasisti ja studendi põlves , laulusalmija põlves , koolmeistre põlves , aga kunagi ennemalt pole ta siin nii võõras ja üleliig tundunud , võõras ja üleliig iseendalegi . 
981	NA	 Rahvas käisivad mööda , keegi ei vaadanud istuja poole , rahvas olivad iseeneses kinni , ilma huvita , ilma rõõmuta , silmavaates uudishimu asemel uudiste hirm . 
982	NA	 Üks tuttav kõnnak kargas rahvasummast esile . 
982	NA	 August Kitzberg ! 
982	NA	 Tema ise ! 
983	NA	 Ei näe Kitzberg Jotti , justkui pimedaks löödud too Eestimees . 
983	NA	 Ehk kuuleb ommetegi pisut veel ? 
984	NA	 “ No terekest kah , Karksi mees ! ” hüüatas Jott Tee täiest kopsust . 
985	NA	 “ No miks ei tere , Tartumaa mees ! ” saistus Kitzberg vastatuleliselt . 
986	NA	 “ Ei enam Tartumaa mees , olen nüid aus linnuprii Jurjevi pasatski ! ” 
987	NA	 “ Kah ammetist lahti nigu minagi ? 
987	NA	 No vaata kus ! ” ütles Kitzberg ja sättis ennast Joti kõrvale kena seljatoega pingi pääle . “ Mina olen nigu poolest saadik poodud , see öeldaks olema niisama hull kui oleks õnnetumas abielus . ” 
988	NA	 “ Mis meil vanapoistel viga , vaata kudas latsekarjaga pereisad toime saavad , olgu nad siis õnnelises või õnnetumas paariselus , kui aga sulg sappa pannakse . ” 
989	NA	 “ Teiste häda puu külles , oma häda luu külles , ” ütles Kitzberg toopääle . “ Kudagi äkitselt tuli kõik . 
989	NA	 Seda oleks ju ette võind arvata küll , aga meil pole enam päid , kes sada sammugi teistest ette võiksivad näha . ” 
990	NA	 “ Jah , Jakobson mulda läind , Hurt kaugele ära kolind . ” 
991	NA	 “ Jah , Jakobson jah , eks mina kah nutnud Jakobsoni matussel kui hull laps , kelle silmas nüüd kõik oli otsas ja lõpetatud . 
991	NA	 Ja taevas kah nuttis kõige matusserahvaga kaasa , nii et kuiva kohta ei olnud hamba all kellegil . 
991	NA	 Praegalt pean ütlema , et Jakobson sures oma au ja hiilguse suhtes õigel ajal , nüüd oleks ta näind , mis sest saand , tema keisrepalvekirjadest ja kõigest sest vene värgist ja mis rahvas nüüd tema kohta ütleksivad . ” 
992	NA	 Kitzberg ohkas , laskis toredad vuntsikihvad sorgu , nii et nood kui närvetand sibulapäälsed rippusivad . 
992	NA	 Jott ütles : 
993	NA	 “ Vihma käest räästa alla saime . ” 
994	NA	 “ Hullem veel : nüüd on taevavihm ja räästavihm ühelisi ! 
994	NA	 Meie kõik mõtlesime , et vene keel tõrjub saksa keele välja , nii et eesti keel asemele saab , see oli meie peenikene politikamäng , aga tutkit ! 
994	NA	 Saksa keel pole eesti keelt kuuesaja aasta kestes nii tõrjunud kui nüüd vene keel vähem kui kuue aastaga . 
994	NA	 Jakobsonil on siin omajagu süüd kah , ma veel eila uurisin seda Eesti saadikute märgukirja vene keisrele Aleksander Kolmandamale . 
994	NA	 Eks see Jakobsoni näputöö olnud . ” 
995	NA	 “ Kuuekümnendamate aastate palvekirjad Aleksander Teisele olivad Jakobsonil kindlalt pöidla all , muudku sipsas omi mõtteid ja oma kuraasi manu , ” ütles Jott Tee . 
996	NA	 “ Oma kavalust kah ja see meid alt vedaski : viiendamas päätükis räägitakse rahvakoolidest , et need vaja mõisnikkude ja kirikhärrade eestkoste alt päästa ja kanda hoolt vene keele õppamise eest , seda läheb tarvis väeteenistuseks ja et igal pool leiba võiks leida . 
996	NA	 Eesti keelest mitte üks noh , mitte kui üks noh ! ” 
997	NA	 “ Too oli igaühel endal mõista ja manu mõtelda , ” ütles Jott . “ Viimatses päätükis tuleb tollest juttu kui kohtukeelest , et Liivimaa eestlane ei saa Riias toime , sääl kõneletakse saksa , vene ja läti keelt . 
997	NA	 Ja too oli väga julge mõte , et Eestimaa kubermangu eestlased ja Liivimaa kubermangu eestlased peaks tooperast kokku panema üheks eestlaste kubermanguks . ” 
998	NA	 “ Viimatses päätükis ! 
998	NA	 Mis häda pärast pidi vene tsinovnik nii kaugele lugema , tema hakkas juba viiendama päätüki juures käsi hõeruma , et meie ise endale vene keelt ja vene haridusministeeriumi võimu palume , noh sellest aitas talle küll . 
998	NA	 Eesti kubermangu mõtet pole keiser arutanud ega hakkagi arutama . 
998	NA	 Tema teeb , mis talle passib . 
998	NA	 Leiba alandliselt palusime , kivi saime - sähke ja olge rahu , ise tahtsite . ” 
999	NA	 “ Mäletate , auline Kitzberg , nagu rauda ragus Hurt vasta Jakobsoni mõttele vene haridusministeeriumi alluvusest , Hurt ei kirjutanud lõppeks allagi tollele märgukirjale . 
999	NA	 Ja vana Kreutzwald oli kah hoiatand , aga kesse uskus , ei uskund ükski sakalaner . ” 
1000	NA	 “ Mitte üksi sakalanerid , kõik see rahvas ! 
1000	NA	 Kõik laulsivad kui hullud keisrelaulu , kas lubi laest langes . ” 
1001	NA	 “ Too oli sakslastele nagu trääsa näitamine , ” ütles Jott . “ Ei too venearmastus olnud , too oli saksavimm . 
1001	NA	 Vanakurja aetakse ikke Peltsebuliga välja . ” 
1002	NA	 “ Aga keisresse usuti , hea keisre hirmsa otsa pärast nuteti meil igas hurtsikus . 
1002	NA	 Ja kui siis uus Aleksander jättis balti parunite vanad eesõigused kinnitamata , kus siis selle rõõmu ots , siis aeti kroonimise päevaks üle maa vallamajade juurde kõrged lipuvardad püsti , ja meil ehitati Polli Longi piduplatsile ausammas , pottsepp Schultz tegi postamendi otsa savist keisre kuju ja kõik rahvas teadsivad , see on keiser , ja rahvast tuli kokku kui murdu , ja põletati Riiast toodud tulevärk maha - pidu oli pilvini , ikke armulise keisreherra auks . 
1002	NA	 See oli veel enne Jakobsoni surma . ” 
1003	NA	 “ Ja siis tuli Manasseini revisjon . 
1003	NA	 Mina arvan küll - venestamine tuli Manasseini revisjoni pääle ja Manasseini revisjon tuli meie oma meeste palvekirjutamise ja Peeterburgi käigi pääle , kindel see , ” ütles Jott ja vaatas , kudas Kitzbergi päevasirmi otsa alt ilmusivad liiva sisse pikliksõõrikud rõngad ja vilturuudud ja kudas kengaserv lükkas platsi siledaks jälle ; oli hää peenike liiv , eilatsest vihmavalangust parasjagu nätske veel . 
1003	NA	 Üheainsa katkemata jutitõmbega sehkendas sirmiots viieharalise viiskanna ja kengaserv lükkas tolle jälle liiva alla peitu , ennegu Kitzberg ütles : 
1004	NA	 “ Mina käisin kõigi oma kolme vallavanemaga Riias - palvekirjadest kokku tehtud märgukirja kätte viimas , senaator Manasseinile muidugi . 
1004	NA	 Meie läksime täies viksis : kirikuriides , uutes uhketes mulgi vammustes . 
1004	NA	 Olime ette kujutanud , et Manassein meid kui kaugemalt tulnusid tähtsamalt vasta võtab , meie märgukirja muidugi läbi loeb , küsimused ette paneb ja suusõnal seletada laseb . 
1004	NA	 Aga meie leidsime tülpinud ja tusase vanakese eest , kes kirja riita pani - ja meie võisime jälle minna . 
1004	NA	 Pärast käisime Manasseini ümberpaneja ja kantsalei juhataja jutul . ” 
1005	NA	 “ Too oli Tõnis Vares , ” ütles Jott . “ Mulle näitas senaator Manassein tark mees olema , ülikoolis revideerimisel kõneles ta sakslastega saksa keelt , venelastega vene keelt , prantsuse keele lektoriga prantsuse keelt , eestlaste tarvis oligi tal too Vares ligi ; kuulas kõiki tähelepanus ja kaasa tundes . 
1005	NA	 Aga näed kirja pani asja ikke nii , et Eestimaa kuberneriks saadeti Šahhovskoi . ” 
1006	NA	 “ See vürst on ju päris võimata ! 
1006	NA	 Kõikslaavlane ! 
1006	NA	 Segab ennast Liivimaa asjadesse , Liivimaa kuberner olla liiga pehme ! ” 
1007	NA	 “ Kas too peaks tõsi olema , auline Kitzberg - kõnelevad , et Šahhovskoi ütelnud selge kroonusõnaga : oleks aeg jätta pimesikumäng ja aru saada - valitsus on kuulutanud välja eeskava ühendada Baltimaad Venemaaga ja kohalised rahvad venelastega ühte perekonda sulatada , ja et härraste ja orjade vahel olevat siin vaid üksainus side - luteri usk , mis tulevat ära häävitada , siis kaduvat iseendast Läänemere provintside küsimus - igaveseks . ” 
1008	NA	 “ See on tõsi , mulle on mitu rääkinud . 
1008	NA	 See asi peaks meilegi nüüd selge olema - igaveseks . ” 
1009	NA	 August Kitzbergi päevasirm sehkendas jälle ühe viiskanna , mis peab kurjad vaimud teisale ajama . 
1009	NA	 Aga vist ei aja , nõrgaks vast jäänud . 
1010	NA	 “ Me peame oma luterust hoitma kui prillikivi , luterust ja eesti keelt , ” ütles Jott . 
1011	NA	 “ Kudaviisi ? 
1011	NA	 Pooled pastorid seisavad kohtu all : kes on segapaaride lapsi ristind , kes usutuisutajaid luterusse tagasi võtnud , kes veneusulisi leeritand , kes kantslist vene usku teotanud , mis olla võrdne Vene riigi äraandmisega . 
1011	NA	 Luteri kiriku maatükke võetakse usinaste vene kiriku alla , batjuskad hõeruvad käsi , joovad viinuskat , haukavad noblut pääle ja lehvitavad viirukit sinna juure . ” 
1012	NA	 “ Meie peame julgeks jääma , ” ütles Jott . “ Nagu Jannsen ütles : kõige pimedam öö läheb ommetegi pikapääle valgeks . 
1012	NA	 Hullem ei saa ju enam tulla : minu vallakoolis jagab õppust sisse toodud venelane , kelle ainus häädus on tolles , et ühtki teist keelt pääle vene ei mõista - kui todagi . 
1012	NA	 Juhtub mõni latsekene sõna või teise eesti keelt ütlema , olgu või vahetunnis , kohe pannakse talle nõgine pliitaraud nigu rangid kaela ja vaenekene peab tolle häbimärgiga elama , nii kaua kui ise mõne õnnetu leiab , kes emakeele pääle eksinud . ” 
1013	NA	 “ Paremad Venemehed siia võõra rahva leiba sööma ei tule . 
1013	NA	 Aga sitematele peavad Eestimehed teed ja au andma , nagu mina näituseks . 
1013	NA	 Või teiegi , endine lugupeetud koolmeister Jott Tee . 
1013	NA	 Ma ei tea , kuidas teie kandis , aga minu juure tuli komissar Selesnjohv , kindlasti juba valmis otsus taskus . 
1013	NA	 Tal oli ümberpanejaks ligi võetud üks hale neljateistku aastane poisike . 
1013	NA	 Läksin ülemusele trepi peale vasta pikas mustas saterkuues , oleks aga pidand minema puslaku kombel , sest komissaril endal oli minevanädaline särk seljas ja püksitagumik paigatud . 
1013	NA	 Tegi kõvera näo , tõmbas läve peal ninaga õhku ja ütles : nemetskoje vlijaanie , - eks me muidugi olnud kohtutuba küürinud ja kraaminud , aga seda vist ei oleks tohtind . 
1013	NA	 Noh ja oligi . 
1013	NA	 Vene keelt ma ei mõista ja õppima ei hakka ja ongi kogu lugu ja leib ära kõrgele laudile tõstetud . ” 
1014	NA	 Sehkendusplats Kitzbergi kengade all oli õige laialdaseks kulunud , sinna mahtus seitse viiskanda lahedaste ära . 
1014	NA	 Kui nemad - iseäraliselt sehkendatud viisnurgad - kurjade vaimude , peltsebuli ja õnnetuste vasta ei avita , siis pole abi lootagi . 
1014	NA	 Siis tuleb , mis tuleb . 
1015	NA	 Siis ei ole muud nõu kui too , mis Eestimehel ikke olnud - vagaselt vasta pidada , mitte unetada kes oled , ja kui vähegi võimalik , tulla paost välja ja künda ja külvata ja minna pakku tagasi jälle . 
1015	NA	 Ja meeles hoida , mis Koidulaulik ütelnud - 
1016	NA	 Too salm on kaks aastakümmet tagasi kirjutatud . 
1016	NA	 Siis ei seisnud asjad pooltki nõnda hullud kui nüüd . 
1016	NA	 Aga võib ka olla , et käes olevad hädad on alati elusamad ja valusamad kui unustatud hädad . 
1016	NA	 Ja kes annaks meile teada tulevastest hädadest , kui ühtki valget pääd ei öelda enam olema . 
1016	NA	 Mõned siiski on , mõned istuvad siinsamas Emajõe veeres pingi pääl , seitse nõiamärki jalgade all ligedal liival . 
1016	NA	 Nood mehed on vast küll teist järku - ja teised , jt , jott tee - aga toda vintskemad . 
1016	NA	 Käib torm üle tammiku või murrab maru mastimännad maha , siis tulevad nägevusse madalamat sorti puud , mis ikkegi toosama mets on , ja maa ei jää mitte paljaks . 
1017	NA	 Jott Tee käis justkui ametis - iga päev istus oma pingil ja võttis värsket luhvti mõned hääd tunnid . 
1017	NA	 Kus sa hingega lähed , velletütre kapitaguses ei kärsi ka olla , pikuta kui kartohvli-idu keldres ja oota muldaviimist . 
1018	NA	 Rahvas olivad temaga harinenud , mõni peris võõras vahtis tuttavlise näoga ; mõni tuttav jälle keeras näo kõrvale - vast oli Jotil märk otsa ees , et on räästa all vahtija , kellest midagi ei ole . 
1019	NA	 Tuul puhkus silma sisse ; Jott keeras ennast poolviltu , nüüd oli tuul kõrva sisse ; minema hakata siiski ei viitsinud . 
1020	NA	 “ Kas olete vihane , et juba kaugelt selja keerate ? ” naljatas keegi . “ Ma tulin ommete iade sõnumitega . ” 
1021	NA	 “ Ei või olla ! ” ütles Jott , ennegu Juhan Kunderile terekätt pakkus . “ Mis võib hääd olla nüidsel ajal. 
1021	NA	 Või on teie Meelejahutaja hirmsat raha teenima saanud ? ” 
1022	NA	 “ Meelejahutaja piab vist ikki ingusele minema . ” 
1023	NA	 “ Mis ma ütlesin - ei midagi hääd ! ” 
1024	NA	 “ Midagi vast ikki . 
1024	NA	 Veske vast pakub tööd . ” 
1025	NA	 “ Mulle ? ” 
1026	NA	 “ Teile . ” 
1027	NA	 “ Kust Veske teab , et Tee priipassihobune on ? ” 
1028	NA	 “ Mis sial nii väga tiada : Eestimehed ju puha ametist heidetud . 
1028	NA	 Mõned on õnnekombel armupalga piale saanud , teistel pole sedagi leivatükki . ” 
1029	NA	 “ Mis leiba siis doktor Veske pakkuda võib ? ” 
1030	NA	 “ Lähme sialt läbi , eks doktoriherra isi reagi . ” 
1031	NA	 “ Mina olen kõigega peri , mis Veske peaks pakkuma . 
1031	NA	 Ei tema leib mulle viha maitse . ” 
1032	NA	 “ Me ju kõik Jakobsoni poisid . ” 
1033	NA	 “ Ei mina tea , kas ma periselt Jakobsoni poiss olen olnud . ” 
1034	NA	 “ Aga no sinnapoole küll . ” 
1035	NA	 “ Mina olen katsund riidlejatest aru saada , kui ka riiu eesmärgist aru ei saa , ” ütles Jott . 
1036	NA	 Juhan Kunder ütles toopääle : 
1037	NA	 “ Kus õerumist ei ole , sial ei ole sooja ; kus sooja ei ole , sial ei ole elu . ” 
1038	NA	 “ Siis peaks Eesti Kirjameeste Seltsis ehk kirjumeeste ehk karjumeeste ehk kerjameeste ehk kurjameeste seltsis , kuda keegi toda kutsub - sääl peaks meil siis elu küll olema , meil mõlemal . 
1038	NA	 Ja Veskel iseäranis . ” 
1039	NA	 “ Piale Jakobsoni surma on sinna mõlemat sugu vanu naisi siginend . ” 
1040	NA	 “ Aleksandre-kooli pääkomitees , sääl on kah mitmel keel käsivarre pääl : kisa palju , villa vähe , ” ütles Jott . “ Kuda direktori valimised edenevad ka ? 
1040	NA	 Kas võib herra Kunderile õnne soovida ? ” 
1041	NA	 “ Vara viel . 
1041	NA	 Kahekümne viie kommission on teinud otsuse : direktoriks Treffner , abiks Kunder ; aga nüid on Grenzstein asja pöerand vastatuult , et Kunder direktoriks . 
1041	NA	 Mul ei ole nõuetavat aridust , muidu akkaks ma nõusse küll ; olen elu siadnud Kaasani poole , sial ennast täiendada ja vene kielt kätte saada . ” 
1042	NA	 “ Kõneletakse , et Aleksandre-kool , see Eestimeeste unistus kisub vägise ära vene keele ja meele poole . ” 
1043	NA	 Juhan Kunder silitas mõtlikult oma säberjat panthabenat , ennegu ütles : 
1044	NA	 “ Saagu mis saab , aga eesti kiel piab igatahes jäema . ” 
1045	NA	 “ Hää oleks lootagi . ” 
1046	NA	 “ No kui ülemal pool väga järele andmata ollakse , siis pole parata , aga põllumajanduslised õppeained piaks ikki eesti kieles saama õpetatud , arvan ma , ” ütles Kunder habenat silitades . 
1047	NA	 Jotil oli toda kurb kuulata . 
1047	NA	 Aleksandre-kooli direktoriks oli mitugi kanget tahtjat , kas nüüd siis hakatakse võistu järele andma ? 
1048	NA	 “ Egas teie , auline Kunderi-herra , ole oma plaanidest Veske-herrale kõnelenud ? ” 
1049	NA	 “ Miks ka mitte ? ” 
1050	NA	 “ Niipalju kui teada - ka doktor Veske ei pea ennast direktori ametisse sobimatuks . ” 
1051	NA	 Juhan Kunder hakkas naerma , nii et habenakrants võdises . 
1052	NA	 “ Meie oleme vennasemad vennad , ei meie vahel kadeduse kriipsu ole ette tulnud ! 
1052	NA	 Me oleme kahe piale laulegi teinud , mina ühed salmid , Veske sialsamas teised , klapib aga küll ; Mäelt tähtis taevast vaatad on ühe sihukese pialiskiri . 
1052	NA	 Ia laul sai . ” 
1053	NA	 “ Ja kumma nimele too laul sai ? ” 
1054	NA	 “ Veskele . ” 
1055	NA	 Kunderi-herra soris oma habena-taras , ennegu ütles : 
1056	NA	 “ Ah mis tühja ! 
1056	NA	 Läki , vast on Veske viel kodu . ” 
1057	NA	 Jott Tee oli Mihkel Veske pool käinud , kui too Emajõe uulitsas Rassi majas elas . 
1057	NA	 Oli olnud pisuke tuba , kaunis koristamata , pabereid , raamatuid ja talumehi viimse võimaluseni täis , arutati miskit kohtuasja , nii et Jott pidi sama targalt tagasi tulema . 
1057	NA	 Doktor Veske oli laialt tuntud hääsüdamline isandamees , kõiki ta avitas ja üsna ilma tasuta , kui abi saaja ise ei märganud maksta , kedagi ära ei tõuganud ; ehk küll universiteedi ettelugemisele hildaks jääma pidi , ei jaksanud ta uulitsalgi vastatuleja jutujora katki lõigata ; studendid oodaku või ärgu oodaku . 
1057	NA	 Nüüd elas Weske - nagu ta oma nime kirjutas - Veski uulitsas Lenzi majas tükkis oma W-kujulise panthabenaga . 
1057	NA	 Veski , Weske ja W-habe - täis värk ! 
1057	NA	 Õieti küll ei tohiks vanapoisid habenat kanda , aga too on vast Võnnu säädus , mis muial tundmata . 
1058	NA	 Nad olid väheke vara saanud : Veske ei olnud veel ülesse tõusnud , sest ta polnud veel magama heitnud , oli istunud õhtast saadik oma mustas mulgi laaprokis ; kui ust valla tegema tuli , rippusid selja tagant vammuse alt püksitraksi otsad , nood ei olnud õlgade vaevajaks venitatud , vaid ripnesid püksivärvli küljest vabadusse . 
1058	NA	 Ja puhast maniskut ei olnud ta veel pannud ega päädki sugenud . 
1058	NA	 Jotile tuli meele , mis Mihkel Veske oli senaator Manasseinile antavate palvekirjade alla kirjutanud : õiguse otsimise vaevast väsinud ja higine dr. Weske . 
1059	NA	 “ Tere ka , armas tuapoiss , kas doktoriherra ka piaks kodumail olema ? ” küsis Kunder sügava kummardusega ja keerutas uhke kaarega oma musta laiaveerelist kaapkübarat rinna kohal . 
1060	NA	 “ Doktoriherrad on kodu ja lasevad kõrgeaulisi sisse paluda , ” ladus Veske kummardusi vasta ; trakside nallid tilisesivad tasakesti nagu aisakellad jõulureel . “ Punane reinvein ja viinamarjad juba oodavad kõrgesti sündinud külalisi ja hapnevad tasakeste . ” 
1061	NA	 Pääle raamatupuntra ei olnud sohvalaual midagi . 
1062	NA	 “ Ia kui sul allitand leibagi on , sina ei ole Jakobsoni masti mies , et viinamarjad laual , ” ütles Kunder sõbraliselt . “ Tõin sulle tüöjõudu , võta aga vasta - herra Jott Tee , meie vana sõber ja uus priiherra ! ” 
1063	NA	 “ See pagan jo Tartumaa mees ! ” 
1064	NA	 “ Me oleme mõelnud ju kirjaviisid ühendada . ” 
1065	NA	 “ Kesk-talinamaa keele peale . ” 
1066	NA	 “ Kui Tartu kiel peris kõrvale jäeb , ei ole sie ju ühendamine , sie on sulatamine ja selge vägivald . ” 
1067	NA	 “ Kui ei ole naljalt kaht raamatut leida , kus kirjutamise viis täieste ja igapidi ühte lähab , siis tuleb üks kirjaviis õigeks võtta , nimelt see , mis rahvas enamiste viisiks võtab , ja see on kesk-talinamaa keel . ” 
1068	NA	 Nüüd ütles Jottki sõna sekka : 
1069	NA	 “ Koolmeistred ei tea , mida õppama peavad , kas Kurriku Kirjutamise õpetuse järgi ehk Hermanni Eesti keele grammatika järgi ehk Nebocati Kündja järgi ehk peab too olema Veske Eesti keele häälte õpetus ja kirjutuse viis ; igamees laulab , kuis nokk loodud . 
1069	NA	 Mina olen kah ühtepuhku ümber õppind , varsti Võnnu keele sootumaks kaotand , ennegu vastse leidnud ! ” 
1070	NA	 “ Nigu Kurrik ütleb : meil puududa mõjumees , keda kõik kuulaksivad ; olla loodetud Wiedemanni grammatika peale , aga see seletab kuis on ega ütle kuis peaks olema . 
1070	NA	 Parteilised silmaklapid ei lase kurrikutel näha - vast ehk mõjumees ju on meie keskel ! ” ütles Veske . 
1071	NA	 Kunder ütles : 
1072	NA	 “ Tahab rahvas edasi , siis ei või tema kiel uue asjade juures mitte tagasi jäeda . 
1072	NA	 Paastukuul reagiti kirjamieste seltsis üleüldiselt pruugitava kirjaviisi üle seitse tunnikest ja ikke ei midagi ! 
1072	NA	 Nüid tahetakse kirjaviisi parandamise kommissioni viel suuremaks ajada , sial on juba kõik kirjas , kes meil ültse olemas : Wiedemann , Weske , Hermann , Hurt , Grenzstein , Järv , Kõrv , Kurrik , Kunder , Jõgever , Eisen , Bergmann ja kes kõik , üksi Jott Tee sialt viel puudu . ” 
1073	NA	 “ Suurmehed , hääkeelemehed ja teised , jt , jott tee , ” ütles Jott . “ Mina olen nõus igatepidi . 
1073	NA	 Mis teil päämiseks vaieluseks on ? 
1073	NA	 Mis Hurt ette on pannud - vahet pidada möödanikus sina ja nemad vahel , näituseks sina läksid , nemad läksivad - too on nüüd vist üleüldiseks hääks pruugiks saanud ? ” 
1074	NA	 “ See Hurda uuendus võiks ka olemata olla - nagu Eisen tahabki vana pruugi tagasi võtta . 
1074	NA	 Hurt ja Hermann seista teaduse põhja peal , no kullakesed , mina ommetegi olen võrdlevat keeleteadust tuhteerinud ja mina seisan teaduslise põhja peal ! ” hüiatas Veske . “ Hurt tahab hää-pää-mää ! , kui ommetegi kesk-talinamaal on selge hea-pea ; Hurt tahab nüüd-hüüdma , kui Veske tahab selget nüid-hüidma ; Hurt ja Hermann tahavad võõras-mõõt , kui ommetegi kostab selgeste võeras-mõet ! 
1074	NA	 Hurt ütleb seal olema sigaduse ja peal miski päässe puutuva , sest tema tahab määgida ! 
1074	NA	 See lai ää-ää on üsna ilust ilma ja nõuab liiga suu-lautamist ! 
1074	NA	 Kiriklaste partei näitab kaunis järele andmata olema , aga rahvameeste erakond ei saa ka alla jätta . ” 
1075	NA	 Kunderil oli kohe salm varnast võtta : 
1076	NA	 Tollest kirglisest etteastest oli aimata õndsa Jakobsoni vaimu ; Carl Robert ütles end kah kõikides küsimustes histooria põhja pääl seisma . 
1077	NA	 Jott vaatas : nad olivad väljaspidiseltki Jakobsoni vurhvi , nood toredad Mulgimaa mehed oma suure habena , sirge nina ja kõrge otsaga . 
1077	NA	 Kõige velisemad vellekesed . 
1077	NA	 Too vahe vast , et Kunder muudku silis oma parda kahe käega vaheldamisi parrajuurikast otse alla tipuni , tema korjas viimsed kui karvad korraliseks luuaks kokku ; Veskel toovasta oli hää käsi ikke mõne raamatuga või kõnele takti löömisega kinni , tema silis kura käega kaks-kolm ropsakut kurapoolist W-haru kurale ja siis kohe hääpoolist W-haru hääle ; tema lahutas habena kahte lehte laiale , nõnda et nood kärmel hildaks jääma käigil üle õlgade vuhisesivad . 
1078	NA	 Salmid , mis kanged mulgipojad habetand suust valida häälega esile tõivad , olid teinekord ühte vurhvi , väsimata laulsivad nad Eestimaa mägede ilust . 
1078	NA	 Kunder näituseks - 
1079	NA	 Kena keik , aga veli Veske võttis tihtigi kummkübara maha , keerutas toda kõrgel pää kohal , seisku jalge all Mulgimaa mäed või püha Munamägi ise , ja laulis vaimustatult , ehkki ta viisile mitte igas noodis pihta ei saanud , aga mis tost - 
1080	NA	 Kunder teinekord ja teisal ehk ka säälsamas laskis oma kaabu kõrgesse tantsima , kui manu hõiskas - 
1081	NA	 Kunderi laul maha lauletud , hakatas Veske vastset - 
1082	NA	 Too näitas kui üks pisuke armas laulupidu jälle , kuna kõik , kes kuulma sattusivad , ennast unetavalt kaasa lõivad . 
1082	NA	 Lõpuks ommete oldi valla saksa mustritest , lõpuks ommete olivad sündinud Eestirahva enda laulud ! 
1082	NA	 Nüüd paistis küll todaviisi , et Jott Tee ei saa Terikeste mäelt Jott Tee riimisid alla hüüda , kui ka tuleks kange tahtmine . 
1082	NA	 Kõrged salmid pandsivad tagant tulejatele tee kinni . 
1082	NA	 Jott Tee peab nüüd kõrgemalt lendama . 
1082	NA	 Kui vaid tiivad kannaksivad ! 
1083	NA	 Mihkel Veske hoidis sinist savikaussi jaheda veega lauajala varjus , sinna kastis ta viledaks kulunud käterätti ja puserdas välja ning lehvitas toatuules jahedamaks , lappis sidemeks ja pandis enda otsaesisele une vaeva peletuseks ; hõredad piisad tilkusivad juuste piirilt üle palete ja kadusivad kollaka habeme metsa , mõned tilgad veeresivad silmadessegi , tuues kipitusele leevendust . 
1083	NA	 Keeledoktor Veske õppis vene keelt . 
1083	NA	 Ta oli peris aabitsast pidanud algama . 
1084	NA	 Kitsa kõrge akna taga ahetas Moskva suvehommik . 
1084	NA	 Roshdestvenski pereuulokis Panahvidini möbleeritud numbritoas polnud veel palavaks kiskunud , oli karge ning hämar . 
1084	NA	 Suur maja magas , vaid köögi kandist imbus sibulaküpsetuse vingu ning potikaante kilksatusi . 
1084	NA	 Veske kõht oli hele , toidulehk pani südame kergeste pöörama ; ta võttis suhvlist leivakooriku ja näsis seda . 
1084	NA	 Talle tuli meele , kuis ta omal ajal oli Leiptsigi uulitsatel käinud kergelt ja kopikata kui harakas , raamatumapp kaenlas ja kirju puleeritud palmipuust kepp käes , rohilane studendimüts koos hoidmas ilma lahuta juukselokke . 
1084	NA	 Maailm oli olnud värviline ja tühi kõht kerge kanda , kui aga prohvessorid jutule võtsivad . 
1084	NA	 Nüüd oli tal aastat nelikümmend neli turjal ja kuusteistku keelt suus , aga näed seda ühte mis tarvis vestitaskust võtta ikka ei ole . 
1085	NA	 Mihkel Veske surus sõrmed kõrvade auku , et köögimampslite kriiskavad naljatused kööki jätta : sedasorti sõnu oli ta Moskva basaaridel studeerinud , olid head mahlased sõnad küll , aga ei passinuvad Turgenjeviga paari . 
1085	NA	 Veske luges Turgenjevit lause kaupa , pandis silmad kinni , kordas ja kordas peast , kuni jälle üks lause viimase kui komani paika oli jäänud . 
1085	NA	 Veskel oli kõva pea , vahel pidi ta ennast juukstest kiskuma , et valu avitaks meelemõistust praavitada . 
1085	NA	 Nii oli juba Paistu koolis olnud : sellal kui koolivennad vahetundi pidasivad , oli tema vaeneke tiigi kaldal istunud , maast või taskust kiva võtnud , neid vette pildunud ja muudkui korrutanud : die Welle - laine , die Welle - laine , ise vaadanud , kuis kivike veepinnale rõngakese tekitas ; sihukese kadumata rõnga peaks iga uus sõna õppija pealuu sisse mõlkima . 
1086	NA	 Ukse alt topiti hommikused seitungid - gasetõ - tuppa . 
1086	NA	 Veske viskas Turgenjevi käest ära sohvale ja hakkas , pleiats risti hammaste vahel , novosti läbi uurima , tundmata sõnu ja uusi välja ütlemisi alla kriipsutama . 
1086	NA	 Tuleb meele jätta : bazar on turg , pažar on tulekahi . 
1086	NA	 Veske pingutas võeraid helisevaid häälikuid healega ütelda : bazar - bazar - bazar ; pažar - pažar - pažar ; bazar - pažar - bazar - pažar ! 
1086	NA	 Äkki läks mõte eksi , minevikust kargas kõrvadesse saksa studentide ilkuv küsimus , kui need talle pimedas Veski uulitsas teele ette olivad hüpanud : “ Herr Doktor , wo brennt es ? ” Ja nii ühtepuhku , nädalist nädalisse , et neil ka villand ei saanud . 
1086	NA	 Kus põleb - kuski ei põle ! 
1086	NA	 Veske oli lõpuks paraja vastuse leidnud : “ Eks neil häbematastel saba all põlegi , kes minu kohta tühja juttu ajavad . ” 
1087	NA	 Too pidi Tartu sakslastele ootamata ehmatus küll olema , kui selgeks sai , et majade maha põletaja oli olnud nende oma poiss , Tartu ülikooli õppija , Riia seltskonna liige David Schwartz ; kohtu ees ütles see endal tulehulluse olevat , ta olla neliteistku maja maani põletanud . 
1087	NA	 Sakslased olivad üsna kindlad olnud , et tegutseb Majapõletajate Selts , kelle eesotsas pidada doktor Veske seisma . 
1087	NA	 Eestlasedki olivad seda juttu viimaks uskuma jäenud , küllap neil perast poolteist häbi oli . 
1087	NA	 Vesket olivad konstaablid vintsutanud , tema meheke püsis politseilise järelevalve all , tema kortenit ja sõprade kodusid otsiti läbi , Veske pidi aru andma , kes misperast tema pool käivad ; ei usutud , et ta keele uurimise tarvis maad pidi sõidab , konstaabli mõistusele tundus sihuke tegevus lapsik olema , tema uskus , et Veske teeb politikat , õhutab maarahva vastahakku . 
1087	NA	 Kuda sa sihukese ilmvõimata süidistuse vasta palja sõnaga saad ! 
1087	NA	 Ega saanudki , kuraatori-herra Stackelberg pandis Veskele ette kõikidest seltsidest välja astuda , seitungitesse kirjutamine lõpetada , vallavanemate koosolekut mitte juhatada - või oma amet universiteedi peal maha panna . 
1087	NA	 Ei jäenudki muud nõu , kui abiraha vasta võtta ja Ungarisse keelereisule sõita , et valmistada ennast soome sugu keelte lektoriks Kaasani universiteedis . 
1087	NA	 Ettelugemised pidi vene keeles peetama , vähem kui nelja kuuga tuli riigikeel kantslikõlvuliseks lihvida . 
1088	NA	 Mihkel Veske oli esite Peeterburgis Novõi pereuulokil Vana-Riia võerastemajas toa võtnud , kus sõbrad temaga vene keelt reakimas käisivad . 
1088	NA	 Grammatika sai ta kui keeleteadlane kohe kätte , aga välja reakimisega oli murdmist nii lugemisel kui kõnes . 
1088	NA	 Peeterburgis oli kohe vana häda käes - tuhat tuttavat kõiksugu hädapalvetega , nõnda et vaene õppija kümnesse kanti kisuti . 
1088	NA	 Siis leidsivad sõbrad peasetee - Moskvasse pakku ! 
1089	NA	 Peeterburgi piblioteegis sai Veske kogemata otsale , mis temaga Tartus õieti sündinud oli : ta leidis ühe raamatukese , Leiptsigis välja antud Nass Ostzeiskii vopross , kus tehti juttu eestlaste kirglisest tahtmisest parunite mõisamajasid maha põletada , see olla juba rahvalauludes kirjas . 
1089	NA	 Näituseks toodi üks kallendrelaul , mida Veske öeldi rahva suust korjanud olema - 
1090	NA	 Kaks viimist värssi oli ümber pandud nõnda , nagu peetaks peergusid parsi peal mõisa räästasse tule sütitamiseks , kuna tahetakse härra varakambresse sisse murda - rahakassa olla selge sõnaga nimetatud ! 
1090	NA	 Sellesama kallendre naljanurga lugu prussakatele rohu valmistamisest olla rohkem kui avalik väljakutse - rohi olla mõistagi püssirohi ja prussakad olla mõisnikud või õigeusu vaimulikud ! 
1090	NA	 Ja edesi veel terve rida süitõendusi ! 
1090	NA	 Kes keeleoskamata ja meelemõistuseta Eestimees sihukest küll venelastele ette oli laulnud ! 
1091	NA	 Suure healega võis selle peale naerda ja Veske naeriski mürinal ; ei olnud temast pahaks panejat või tüli kiskujat - millist loomuomadust talle endale pahaks oli pandud . 
1091	NA	 Ei olnud ta omal ajal Kreutzwaldi peale kurjaks saanud kitsehabemikuks ja keeletuhnijaks sõimatuse perast , ega Jakobsoni peale , kui see tema saksakeelsed laulud ära needis ; Veske oli valmis õppima , läks Kurgjale äratust ning juhatust saama - ja langes nüid omakord sakslaste viha alla kui sakalaner . 
1091	NA	 Keeruline oli toime tulla Eesti maal Vene riigis Sakslaste võimu all ! 
1092	NA	 Nüid peaks pöere tulema - selle ta ütles välja oma kirjanduslises ajakirjas Oma Maa : Võeras Venemaa peab eestlasele tuttavaks omaks maaks , armsaks kodumaaks saama . 
1092	NA	 Sihukest ausat tunnistamist panivad Eestimehed Veskele patuks ; Veske õrnal hingel oli vendade võeristust raske taluda , ja nõnda valitses vastastikune heameel , et doktor nüid ära Kaasani poole liikus . 
1092	NA	 Seltsivennad kirjamehed ütlesivad avalikult , et lõppeks saab kirjaviisis kokku leppida , kuna takistus eest ära on . 
1092	NA	 Nemad pidasivad silmas Veske doktoritööd eesti healte kolmest pikkuse järgust , millele tuginedes oli doktor nõudnud keskmise ja pikema pikkuse märkimist kirjas , et tehtaks selge vahe metsa puu ja läks mettsa kirjutusel , ja et au-au teeb koer , kuna mees kaitseb oma auu . 
1092	NA	 Hurt leidis nõudmise üsna kõlbmata ja üleliigse olevat , Hurt oli Vesket juba Leiptsigi linna manitsenud : ärge kippuge liig vara oma valguse küünald vaka alt võtma ! 
1092	NA	 Peab siis küinal enne maha põlema , kui ta nähtavaks tehakse ? 
1093	NA	 Mihkel Veske kastis räti venesinisesse savikaussi , puserdas välja , raputas jahedaks , lappas sidemeks , köitis pea ümber . 
1093	NA	 Elamise korra vastasus andis rängalt tunda , aga kuidagi pidi inimene päevi pikemaks venitama , et need rohkem mahutaksivad . 
1093	NA	 Mis kõige hullem - hirmus luuletamise isu tuli peale , Leiptsigis oli ta kõige kiiremal ajal üks päev kuusteistku luuletust kirjutanud , ennegu rahu sai . 
1093	NA	 Hurt oli seekord manitsenud tagasi hoida kehvade salmide sehkendamisel . 
1093	NA	 Hurdal vast pole luuletamise häda peal käinud . 
1094	NA	 Veske otsis raamatute peidust ühe kritseldatud paberilehe , kus poolik laul peal - Päikesele . 
1094	NA	 Ta võttis pleiatsi hammaste vahelt ja kirjutas enese tagant aega varastades : 
1095	NA	 Kass näugus ukse taga , haledalt , justkui oleks temalgi maailmavalu . 
1096	NA	 Kas ja kass , seal ka on peen vahe , seda ka tuleks kirjas märkida , mõtles Veske . 
1096	NA	 Kas oleks hõlpsam pruukida essi peal ehk all kriipsukest ehk komakest ehk punktikest , mine tea , keeruliseks siiski ei tohi kirjutust ajada , et igaüks karjalaps toime tuleks . 
1097	NA	 Kass kräunus ukse taga , hakkas järsku haukuma , lisaks veel mürinal naerma . 
1098	NA	 Veske kiskus ukse lahti - Juhan Kunder kurivaim ! 
1098	NA	 See igavene naljahammas ja kihvamees ! 
1099	NA	 “ Et kust sina siis välja sulasid ? 
1099	NA	 Oled Kaasanis elajaloomade heali studeerinud või suurest näljast napakaks läinud ? ” 
1100	NA	 Nad naersivad õnnelikult , patsutasivad teineteist turja pihta nagu karjapoisid , maadlesivad et habemed kui mättakõrred lehvisivad . 
1100	NA	 Veske oli kiitsakam , tema jäi alla , tema keharamm alistus Kunderi läbitungivate silmade pilgule . 
1100	NA	 Möbleeritud tubadest pisteti uniseid päid nähtavusse , naerdi südamliselt kaasa , tuldi valgete hõlstide väel küsima , mis maa meestega tegu . 
1100	NA	 Oli tükk seletamist , ennegu teokarpi sai tõmbuda . 
1101	NA	 Veske kõlistas devuška ja laskis samovari tuua ; leivatükke oli tal endal . 
1101	NA	 Kunderil oli pliine ja vareenikuid ligi võetud . 
1101	NA	 Mis nüid vene keelest , kui pidu pilvini ! 
1101	NA	 Ühe päevakese nelja kuu kohta võib maha logeleda , eks öö tee kaotuse tasa . 
1102	NA	 “ Tead ka , keda ma vaksalis trehvasin - Jott Teed ! 
1102	NA	 Oli teine just Eestist tulnud , saatis sulle terviseid . ” 
1103	NA	 “ Mis ta reakis ka ? ” 
1104	NA	 “ Et Eestist ? 
1104	NA	 No sial polla põrmukestki mõistlikumaks läinud . 
1104	NA	 Tsensor Suigusaar olla trahvida saand , et ukse nimelaud eesti keeles . 
1104	NA	 Suigusaart olla veel noomitud Pärnu laulupeo kõne perast , kus ta kahest kassist ja veiksest eesti hiirest reakinud . 
1104	NA	 Ja nüid nõuetavat Pärnu voorimiestelt vene keelt ehk astugu ametist ära . ” 
1105	NA	 “ Noh siin reagivad kõik voorimehed vene keelt , pealegi igamees ise viisi , ” naeris Veske . “ Kui ma välja kõndima lähen , siis puhun ikka nendega juttu ja uurin kõiksugu silte ja karbikesi poodi aknal ja paberitükikesi , mis kuski pihku puutub . 
1105	NA	 Ütle sina nüid midagi Kaasani elust ka . ” 
1106	NA	 “ Muidu oli igatepidi kena , inimesed lahked ja ilm soe , ainult et diploomi keelati mulle , nüid pole teist nõuu , kui Peeterburgi universiteeti minna . ” 
1107	NA	 “ Ilus , ilus ! 
1107	NA	 Kui sa diploomi kätte saad ja mina Aleksandre-kooli direktor olen , siis võtan su sinna inspektoriks , ” ütles Veske . 
1108	NA	 “ Sa oled ju Kaasani universiteedi prohvessor , sealt kauge käia . ” 
1109	NA	 “ Ega ma siis käi , ma siis lendan ! ” 
1110	NA	 Kaks metsikut habemepuhmast naersivad mürinal , nii et devuška kartis tuppa tulla ja oleks samovari peaaegu pillanud . 
1110	NA	 Veske läks tüdrukule appi , see vaeneke oli poolsurnud . 
1111	NA	 “ Ikka sa , doktor , irmutad neiukeisi - siin võersil obesenaeruga , kodus eesti healte kolme pikkusega , millest ükski neitsik midagi ei tia ega tiada tahagi . 
1111	NA	 Viisi sa kah ei pia . 
1111	NA	 Mina ei pane imeks , et ikka veel vanapoiss oled ja kuivand leiba süöd . ” 
1112	NA	 “ Sinul on ilus lauluheal ja noodi käekiri - teine Hermann ! - aga nied omadused kah pole sulle mõnd pruugitud pruuti külge kleepind . ” 
1113	NA	 “ Mul kärmed jalad , olen jõudnud eest ära jooksta , kui mõni neitsik ongi palavaks läinud . 
1113	NA	 Kas minakene oleks ilmas nii pallu jõudnud korda saata , kui keegi mu kallal naaksuks ja nuriseks ja lapsukesed kisaksivad ja habet kisuksivad . ” 
1114	NA	 “ Selles on sul sula õigus . 
1114	NA	 Mehepoeg peab valiku tegema - kas kena pesake ja pehme naisuke või kõrge kantsel ja teaduste vaimustus . ” 
1115	NA	 “ Noh Kaasanis ootab sind palju vaimustust , tsheremissid ja mordviinid on juba keeled ära teritanud sinu tarvis . 
1115	NA	 Arvata võib , et studente , kellele ette lugeda , sul seal ei ole , siis võidki rahuliste ümber kolada , pleiats hammaste vahel . ” 
1116	NA	 Veske sortis habet kahte lehte , ennegu ütles : 
1117	NA	 “ Ega mul Tartuski studentide liigsust kurta olnud , esimesel semestrel mõneke ikka käis , aga kuus semestret kuulas mind üksainumas . ” 
1118	NA	 “ Karl August Hermann ! ” 
1119	NA	 “ Hermann jah . 
1119	NA	 Tema oli nii kena inimene , et ettelugemisele tulles ja sealt minnes käis edesi-tagasi ja põrris kuuldesaali ust , et kaugele oleks teada , kuimitu meest Vesket kuulamas käinud . ” 
1120	NA	 Nad naersivad mürinal ja silisivad oma habemeid . 
1121	NA	 Jott Tee läks Oleviku trepist ülesse , süda kurgus , oli ettehirm kuulda - tema jutuke ei kõlbagi . 
1121	NA	 Samas oli kindel lootus - ega asi nii hull ka ole : lehte peab ju trükitama ja kust redaktoril noid hiilgavaid juttusi võtta . 
1121	NA	 Kui peris aus olla , oli salausk , et ühel hääl päeval - ehk täna ? - tõuseb toimetaja Joti tulles pidulikult püsti , astub manu , surub kätt , ütleb : meil on ommete jälle üks kõva kirjaseadnik ! 
1122	NA	 Grenzsteini ei olnudki , olla Riiga sõitnud kuberneri manu ; kas kaebama või kaebust õiendama , toda ei öeldud , võis ka olla , et üks tee ja kaks asja . 
1122	NA	 Juhan Liivi ka ei olnud , too olevat kas maale või ametist hoopis ära läinud . 
1122	NA	 Karl Eduard Sööt oli pidanud trükikotta minema , toda ka ei olnud . 
1122	NA	 Aga Andres Rennit oli , istus köötsakil pabereid ja konisid täis laua taga ja mõtles ehk haigutas . 
1122	NA	 Joti loo oli ta Grenzsteinile ammu üle annud , kas too paneb sisse ehk ei , toda Rennit ei teadnud ; ei ütelnud ka , kas Joti jutt talle meeldis ehk ei ; et Grenzsteinile andis , siis võis arvata , et meeldis ; et midagi ei ütelnud , siis võis arvata , et mitte nii väga . 
1122	NA	 Jott Teel oli piinlik küsida , Rennit ei tihanud kõneleda , nemad olid ühte masti mehed , kes ootasivad , kunas teine ise asjast aru saab . 
1123	NA	 “ Ma tunnen Juhan Liivist nagu puudust , ” ütles Rennit . “ Vahel on kõige sügavama kirjutamise sees sihuke tunne , et kohe ütleb Liiv oma sängist : mis pagan sa ometi kirjutad nisukese sulega , mis nii hirmsaste krabiseb , ma ei jõua seda enam kuulata ! 
1123	NA	 Temal hakkas pea kõige tühjemast asjast valutama , minul jälle Liivi igavesest tubakusuitsust . ” 
1124	NA	 “ Tal oli paberossi toppimise massin nagu vanaste mõisaherradel . 
1124	NA	 Mul on silme ees , kuda ta õrnade sõrmedega võttis karbist hülse , kuda tolle toru otsa pani , kahe käega hellaste hoidis ja toppija teise otsa vasta rinda surus ning kuda varras pressis hülse tubakut täis nigu verivorsti ; siis näksis ta hammastega hülse otsast tubakut vähamaks , nii et otsakese sai õrnaste kinni pressida , ja kuda ta siis tehtud tööd uuris , lükkas nigu edesi tule otsa paneku rõõmu . ” 
1125	NA	 “ Teie , auline Jott Tee , olete sala suitsumees , tunnistage üles ! ” 
1126	NA	 “ Ei mitte , aga Liivi vahtides sain aimu suitsumehe õndsusest . 
1126	NA	 Ise pole oma karjatsura aegsest plärust muud mõnu saanud kui triibulise taguotsa . 
1126	NA	 Tollest avitas igaveseks . ” 
1127	NA	 “ Liiv jättis mitut puhku pattu maha , viskas ahju paberossikestad kõige karbiga ja tubakupera takka järgi , vaevles päevakese ehk teise , ja kolmandamal tormas poodi , niipea kui mõne suus paberossi märkas . ” 
1128	NA	 Jott Tee nägi , et jutt tema kirjatööst üsna kaugele oli kiskunud ning hirm ja lootus hävinenud ; ta võttis uue jutuotsa ülesse : 
1129	NA	 “ Kuda siin Olevikus venestamise käsi käib ka ? ” 
1130	NA	 “ Eks arvamisi ja aru saamisi ole mitmesugusid . 
1130	NA	 Vahel lähab meel nii hapuks , et kisub kirjutama . ” 
1131	NA	 Rennit pakkus näha oma vastset sonetti , kus kahes esimeses salmis keegi luuletaja truualamliselt aasal kõnnib ja nurmelille nupukeisi kimpu säeb . 
1131	NA	 Soneti edeots pidi vast tsensoriherrat uinutama , et tagaots punasest pleiatsist pääseks - 
1132	NA	 Andres Rennit võttis paberi tagasi ; et Jott midagi ütelda ei jõuaks , ütles ta ise kibekähku : 
1133	NA	 “ Kas lähme üles silmaringi laiendama ? ” 
1134	NA	 “ No lähme , kui kassi pole kodu , olgu hiirtel pidu . ” 
1135	NA	 Ado Grenzsteinil olivad uneta vanapoisi öödel tähevahtimise tuurid pääl käinud , tolleks otstarbeks oli ta katuseharjale väikse püünekese lasnud ehitada , kuhu hää mitu inimest istuma mahtus . 
1135	NA	 Siit Toomemäe veerult neljandama majakorra kõrguselt oli näha kaugele Emajõe luhtadele , võis kokku lugeda lootsikud ja purjelodjad läikiva jõe lainetel ning inimesedki , kes Jaama uulitsas ja Annemõisas siblisivad kui kusiraudsikud . 
1135	NA	 Värske tuuleõhk lehvis üle linna nagu mahe paitus . 
1135	NA	 Rind sai rõõmsaks . 
1135	NA	 Jott vilistas Veske laulu Minge üles mägedele tuule õrna õhule . 
1136	NA	 “ Jah , ” ohkas Rennit , “ palju on Veskekene teinud ja vähe temast mäletatakse - juba nüüd ! 
1136	NA	 Kas teie tema matussel ei käinud ? ” 
1137	NA	 “ Ei saanud , olin tõvesängis kui mauk maas . 
1137	NA	 Kuulsin , et ta oli Kaasanis ära rabatud , ma ei teadnud , et tal süda üldse nõrk oli . ” 
1138	NA	 “ Palju rahvast jooksis kokku , hirmus palju , nüüd korraga oli kõigil tarvis vahtima tulla , kui enne olid doktori isamaalt välja sülitanud . 
1138	NA	 Treffneri kooli poisid läksivad vaksalisse tõrvalontidega vasta , kirst kanti läbi linna , tõrvalondid ümber , politsei ei olnud nii palju lontisid lubanud , kui tahetud oli . 
1138	NA	 Käis äge vaielus , kuhu matta , rahvas ei tahtnuvad , et universiteedi uuele kirikaiale , olla saksa kirikaid , aga surnu olla rahva oma . 
1138	NA	 Lõpuks siiski lepiti kokku - universiteet ka ju rahva oma ja Veske universiteedi mees . 
1138	NA	 Nii palju nutmist seal küll ei olnud kui õndsa Jakobsoni matussel , kas teie olite seal ? ” 
1139	NA	 “ Ei olnud , märgutasin Kurgjale minna küll , aga teed olivad ju põhjatumad , ei uskunud minna . ” 
1140	NA	 “ Eestimehed surevad vasta kevadet , Jakobson märtsis , Kunder aprillis ; Rakverre oli kah igavene tegu Kunderit matma saada , see oli Peeterburgis tüihvusse surenud ; temast jäi nägemata , kuis mõni kuu hiljem Aleksandre-kool lahti tehti kui Kaarlimõisa Vene Linnakool - noh Kunderikene , seal on su rahva au ja unistus ja raha kokkupanu , kas tahad direktoriks minna - või kes sind oleks võtnudki ! 
1140	NA	 Palju kurba rahvast oli seal hauakünkal koos . 
1140	NA	 Aga kõige rohkem rahvast oli ikka Kurgjal . 
1140	NA	 Teil on õigus , teed olivad põhjatumad , ei saanud hobusega , käisin kogu maa jalgsi , ligi sada versta . 
1140	NA	 Seal ei peasenud esimese hooga surnukeha nägema , see oli väikeses eluruumis lahtises kirstus , mulgi vammus seljas . 
1140	NA	 Üsna oma nägu oli , ehk küll tüihvusest ja kopsu põlendikust vaevatud ; ega üks haigus korraga olekski seda meest maha võtnud . ” 
1141	NA	 “ Rahvas kõnelesivad esite , et saksad on Jakobsoni tapnuvad . ” 
1142	NA	 “ Seda reagiti Veskest ka , et ega see mees õiget surma surenud , sest kirstu lahti ei tehtud - kus sa saad teha , Kaasanist pikk tee olnud . 
1142	NA	 Nisuke jutt ei näita muud kui rahva armastust , nemad hoiaksivad oma pooljumalad endale igaveseks . ” 
1143	NA	 “ Nood poisid olid ju häbemata noored , mitte viitkümmentki , Kunder koguni kolmkümmend viis . 
1143	NA	 Aga nad olivad kiireste elanud . ” 
1144	NA	 “ Lydia Koidula oli ka ainult nelikümmend kolm , teda leinati kirjasõnas , teda ei olnud nagu periselt olemas enam : kes teab Emajõe ööbikust võõrsil , kui ta häält ei tee ! 
1144	NA	 Vähe aega on tarvis suure inimese unustamiseks . 
1144	NA	 Vana Jannsengi oli maha kantud kümme aastat enne surma , nagu ta ära halvati ; matussele muidugi tuldi , vast tänuvõlga maksma . 
1144	NA	 Nagu ka Kreutzwaldile . 
1144	NA	 Lauluisa lugupidajad ei saanuvad surmast teada , Kreutzwald oli tahtnud vaikselt matetud saada , küllap olid kibedad mälestused või ei tahtnud asjanda kulusid väimehele ; ta sures reedel , ajalehed ei ilmunuvad , ja nii lugesivad mõnedki teise nädali seitungist - juba matetud ! 
1144	NA	 Mina olen kõiki neid mulda saatnud , Jakobsoni matus oli kõigist suurem . 
1144	NA	 Toda arvasivad Jakobsoni vaenlased ka - lutri kiriku kelli ei lubatud helistada , ainult õigeusu omi siis löödi . ” 
1145	NA	 “ Kreutzwald elas oma ajast üle . 
1145	NA	 Noorelt peab luuletaja ning rahvamees surema , noorelt ja ülekohtuselt ! 
1145	NA	 Siis vast võib ta oma rahva südant liigutada , ” ütles Jott Tee . 
1146	NA	 “ Teisel hommikul , kui ma Jakobsoni matusselt tagasi läksin , tuli ühel metsa vahelisel teel suur kuuehobuse postvanker järgi , seal oli küll oma tosin sõitjat peal , Jakobsoni õed Natalie ja Rosalie , doktor Veske , Hugo Treffner , Jakob Kõrv , paar üliõppijat ja paar Peeterburgi herrat , kõik ei mahtunuvad istuma , õnnis Veske seisis püsti , kübar ühes peos ja teise käega lõi takti , nad laulsivad sealsamas tehtud laulu : Vändra jõe haljal kaldal Kerkib küngas puude all , Liivasõmer teda katab , Keda leinad , Eestimaa ! 
1146	NA	 Ei ole ma võimsamat matust näinud , herra Tee ! 
1146	NA	 Ei sihukesi mehi enam tehta ! ” 
1147	NA	 “ Mulgimaa muld ja Viljandi veri on viljakas , kui mõtlema hakkad - enamjagu nad õndsakesed säält kandist perit olivad . ” 
1148	NA	 “ Kolm suurt mulki on veel alles : Johann Köler - Köleri lisanimigi on Wiliandi - ja üks teine , Viljandi ööbik - samuti Villi Andi - minu armas laulikisa Friedrich Kuhlbars , ja üks kolmas - Viljandi laulik , õitsi ööbik Ado Reinvald . 
1148	NA	 Nemad õnneks elavad veel . ” 
1149	NA	 “ Ja üks neljas - Sakala ööbik Andres Rennit , ” ütles Jott Tee . 
1150	NA	 “ Ja üks Võnnu ööbik Jott Tee , ” ütles Rennit . 
1151	NA	 “ Elame veel . 
1151	NA	 Kirjutame veel , ” ütles Tee . 
1152	NA	 Emand Paula Hermann õiendas ettevaatlikult kohvitassidega - mitte et ta neid puruks teha oleks kartnud , küll aga hoolis isand Karl Augusti hinge rahust . 
1152	NA	 August oli ülemal pool ette pannud - mitte herra ja proua , mitte võõraste sõnadega , vaid isand ja emand ; noh olgu vähemalt tema enda kodus see kena pruuk . 
1152	NA	 Ja isand laulis - nagu kuulda - oma kabinetis - 
1153	NA	 Selle laulu , nii sõnad kui viisi , oli tema kallis mees - kui ta veel tema kallis mees polnud - kirjutanud just enne gümnaasiumi lõpueksamit ; kui August nüüd seda kodus laulis , siis oli ikka mõnd katsumist , mõnd elueksamit oodata , siis oli isand närviline , olgu või tassi kilksatus , kõik häiris ja ärritas . 
1154	NA	 Paula lõikus leiba lahti , vaatas , kas kuuele hingele - neli suure isuga last - oli ikka volipärast . 
1155	NA	 Võis olla , et emand Paula ainult kujutas ette isanda häiritust , maalis seinatonti ; Paula ehk oli sedasorti mure eelmisest abielust kaasa toonud , olles ebaõnnestunud kooselu painest ettevaatlikuks ja heitunuks kooldunud . 
1155	NA	 Paula ohkas . 
1155	NA	 Poleks ta esimene mees ruttu ära surenud , kes teab , misuke hirmutatud mamslike oleks temast saanud , nisuke kes kohkub igast kulmukortsutusest ja tunneb halvas ilmas end süüdi . 
1155	NA	 Jumal oli Paulat karistanud , et ta ei jaksanud häbeliku Hermanni kosimist ära oodata ja läks mehele kiusakast tujust , otsekui saaks sellega Hermannit kannustada . 
1156	NA	 Paula ohkas . 
1156	NA	 Ta oli salakesi endamisi mõtiskledes arvamisele jõudnud , et naisterahvad meesterahvastele mitte alla ei jää - ei vaimujõult ega tunde-eluliselt , vastapidi - teinekord on nad sitkemad ja kindlamad oma eeskavas , kui see neil kord juba on . 
1156	NA	 Politikast naised end eksitada ei lase - kui nad mõnest mehest eksitatud ei saa . 
1157	NA	 Ja Paula ohkas jälle , sellal kui tema isand ja käskija lõõritas - 
1158	NA	 Paula tõi käsikambrist võid ja eilast keeduliha , Paula võttis terava noa ning lõikas ämmamamma tehtud talusinki ka , see oli küll veertest kollakaks kiskunud , aga ei kõlvanud ära visata , kallis kraam igas mõttes . 
1158	NA	 August armastas üliväga oma kasuema ja iga pisemat palakest , mis see tore naine oma vaesusest näpistas omapoolse armastuse märgiks ; Augusti päris emakene Anu oli lapsevoodisse surenud , August pidas ennast ilmteadmata süüdlaseks - ja kartis nüüd kellegile inimesele kannatust põhjustada , olgu oma arvamist järsult välja ütelda või muret ja tuska palge pääl kanda . 
1158	NA	 Enda tagasi hoidmine kasvatas okkad sissepidi , need tegivad hingele haiget . 
1159	NA	 Oli kuulda nagu tooli lükkamise sahinat , ja laul tuli lähemale . - 
1160	NA	 August seisiski söögitoa uksel ; ainus pilk tema silmadesse näitas Paulale , et mees on õige mees , ent lõhnav lillepõõsas , milles ta elab , peab küll üks okkaline kibuvits olema . 
1160	NA	 Sellepärast vaigistas Paula söögilaua taha tormavaid lapsi erilise silmavaatega , mida need mõistma olivad õppinud . 
1160	NA	 Kombekalt kobistati jalad laua alla ja käed laua peale ning mitte kui üks mükslemine . 
1161	NA	 “ Sa oled alati nii tore olnud seal dirigendipuldis , kui sa seda laulu juhatad , ” ütles Paula . 
1162	NA	 Karl August Hermann oli märkusest väheke pettunud . 
1162	NA	 Oma laulu juhatades , mitu tuhat meest enda ees ja mitukümmend tuhat selja taga mühamas , oli ta tundnud end taevasse tõstetud olevat ; nagu mõni imetegija või pooljumal oli ta kiiduavaldusi vasta võtnud , jälle käed tõstnud uueks lauluks või nagu õnnistuseks , ise ka üleni laul , laulurõõm , laulujoovastus , vaevu jalul seistes , peaaegu nuttes oli ta oma rahvast valitsenud . 
1162	NA	 Ja Paula nüüd - sa olid tore ! 
1163	NA	 Laulupidu on ikka olnud koht , kus unustad riiu ja nääklused , mis enne iga pidu käinud , ja sellegi , et mõni vene leht nagunii pahandab , et vene laule ei olevat lauldudki ja et isegi laulmine olevat Baltikumis politikat täis ; saksa lehed ei ole rahul , et saksa laule ei olegi kavas , ja eesti lehed naeravad - Hermann tahab pillide ja nootidega rahva põlve parandada ! 
1163	NA	 Nemad arvavad , et seda saab politika korrutamisega teha ; ei saa aga küll , meie rahva tarkus ei seisne niipalju politilises tarkuses kui kõlbluses , hariduses ja tundepuhtuses - kui rääkida rahvast , mitte ajalehtedest . 
1164	NA	 “ Olevik kirjutab , et minu laulud olevat näpatud - noh ühtki noodipääkest ei saa Grenzstein minu töödest ära võtta ! ” ütles August . “ Grenzstein oli muidu ju sinu sõber . ” 
1165	NA	 “ Ennemalt ! 
1165	NA	 See oli minu Grammatika ilmudes - siis kui Valgus pilkas minu mandžu keele uurimist , Tallinna Sõber nimetas minu püüdlusi meeletuks kõrkuseks : eesti keel ei jaksavat seda koormat kanda , mis mina temalt nõuan , õnnis Veske naeris Oma Maas , et mina olevat säädused võtnud saksa grammatikast ; noh kui sakslastel nina pääs , ega siis eestlased pruugi ilma ninata käia . 
1165	NA	 Virulane kilkas ka muidugi kaasa , ainult Olevik kiitis siis minu tööd - et kõige tähtsam töö üleüldse : see , millest Stahl ja Hornung alustanud , mida Ahrens edasi arendanud ja Wiedemann kogunud , see on nüüd täieks saanud , nii ta ütles . 
1165	NA	 Pärast seda oli mul õnnetus oma Postimehes paar laitvat sõna Grenzsteini Lugemise raamatu kohta lausuda , ja nüüd ei kõlba Grenzsteinile miski , mil minu nime märk küljes ! ” 
1166	NA	 Hermann määris võid leiva peale nii ägedalt , et leib ja nuga käest lendasivad , üks kummali lauale kukkus ja teine laua alla kolksatas . 
1166	NA	 Lapsed naersivad kui ühest suust . 
1166	NA	 Paula vaigistas neid pilguga , võidis mehele ise leiva , mida kõike see tähelegi ei pannud . 
1167	NA	 “ Sulg peaks Hermanni käest maha löödama , ta ei oska eesti keelt , nurises keegi , kes oma nime ei julgenud alla panna , oli vast vääritu nimi . 
1167	NA	 Tallinna Sõber ehk Tallinna Tõbras naeris minu doktorikübarat , et mõnes võõramaa akadeemias olevat neid üsna odavalt saada ; no mingu siis Eichhorn ja toogu endale ka . 
1167	NA	 Olevik kirjutab , et tal hakkab pulss kiiremine lööma ja ta saab palaviku , kui kuuleb selliseid sõnu nagu halvemini ja kiiremini . 
1167	NA	 Oleviku mine-mine ja ste-ste , kas see on siis ilus ! 
1167	NA	 Grenzstein-Piirikivi paremine ja vägevaste on hullem kui kopsupõlendik ja kardetavam kui kärvamine , ta sai selle keriku keelest kätte , see kõlab ta kõrvus nüüd igaveste ! 
1167	NA	 Tema ei salli i-sid , oh sa vaene Peerekeve ! 
1167	NA	 Nüüd arvab veel doktor Hurt ka , et minu keelesüsteem olevat haudumata munade ja timmimata viiuli sarnane . ” 
1168	NA	 “ Mõne sõnakese või i-täpikese kirjutamise pärast ei peaks täismehed küll sarvipidi kokku minema , ” ütles Paula - iseteadvalt , nagu Augustile näis . “ Seda ei tee naisterahvadki , et aina üksühte taga räägivad . ” 
1169	NA	 “ Sina nüüd tead muude naiste rääkimisi ! 
1169	NA	 Eks nad tagaselja seda lõksuta , mis Olevikust loevad , et Hermannidel on kodune keel saksa keel ja lapsed ei oskavat sõnagi eesti keelt ! 
1169	NA	 No Grenzsteinile küll mina oma lapsi järgi katsuda ei anna , sellele poissmehele , kel polegi kodus kellegiga rääkida üheski keeles ! 
1169	NA	 Tema narr arutab seitsmeteistkümnel veerul minu haridusteed , et lünkline ja puuduline , et mulle olevat doktori aunimi antud vaid selle pärast , et filoloogia olevat niisugune teadus , millele isegi mina kahju teha ei saavat . ” 
1170	NA	 Paula küsis lastelt : 
1171	NA	 “ Noh musirullid , kõhud täis ja meel hää ? 
1171	NA	 Pange siis käekesed kenasti kokku , ütelge aiteh ja minge jookske oma teed ! ” 
1172	NA	 Nüüd tõstis Paula silmad ning vaatas mehele otsa , nõnda nagu ainult tema oskas . 
1172	NA	 See iseäralik pilk oli Karl August Hermannile juba aastakümnete eest uneta öösid põhjustanud . 
1172	NA	 Nagu laseks vaadata hinge põhja , ometi jääks saladuseks , piinavaks mõistatuseks . 
1173	NA	 Paula lõi silmad maha , keerutas tühja kohvitassi alustaldrekul , väike kallis nimetussõrm tassikõrvast läbi pistetud . 
1174	NA	 “ Armas isand Hermann , need on vanad liisunud asjad ; sul on mõni uus mure , mis vanad kah ülesse kergitand . ” 
1175	NA	 “ On küll , armas emand Hermann . 
1175	NA	 Mina , Jurjevi keiserliku universiteedi eesti keele lektor , sain suvel karmi käsu : jaanuarist tuhat kaheksasada öheksakümment kolm pannakse ettelugemised toime ainult riigikeeles . 
1175	NA	 Ma sulle tookord ei hakanud muret tegema , mõtlesin , et nad saavad oma rumalusest aru , aga mitte sinnapoolegi . 
1175	NA	 Nüüd on kiire taga , kes mul selle kõik tõlgib ja kuis ma selle ette loen . ” 
1176	NA	 “ Tartu ülikoolis enamasti venelased õpivadki , ” ütles Paula . “ Need ei mõista muidu mõhkugi . ” 
1177	NA	 “ Need sul jah eesti keele lektorit kuulama tulevad , mitte surma hirmuski ! ” 
1178	NA	 “ Noh eestlased , kes siin lõpetavad , saadetakse tööle Venemaale , ju neil siis eesti keelt vene keeles vaja lähab . ” 
1179	NA	 “ Sina veel kaitsad neid . ” 
1180	NA	 “ Ei kaitse , kulla isand Hermann - doktor Hermann ! 
1180	NA	 Ma tahan sind lepitada ja lohutada , et sa iga rumaluse pärast oma südant ei koormaks , et sa iga koera haukumise pärast ei ehmataks , iga koera kirpe eluaeg kaasa ei tassiks . 
1180	NA	 Sinu naine näeks hea meelega , et sa elaks oma toreda laulu sõnade järgi . 
1180	NA	 Ma ei tea ühtegi heliloojat , kes oleks nii palju rõõmulaule ja hõiskamise sõnu sünnitanud . ” 
1181	NA	 “ Küllap pole teiste elu nii kurb olnud . ” 
1182	NA	 “ Arvad ? 
1182	NA	 Selle tunnistusega annad mulle kui abikaasale väga halva atestaadi . 
1182	NA	 Kas poleks meil mõlemal kergem , kui jätaks vanad asjad maha ja asuks selle juurde , mis sind täna vaevab ? ” 
1183	NA	 “ Oh sind , ära sa kõik mõistatad ! ” ütles isand Hermann , kõndis ümber laua ja embas emand Hermanni õlgadest . “ Tühiasi mul jälle mureks - Eesti Kirjameeste Seltsi koosolek on ees . ” 
1184	NA	 “ Täna ? ” 
1185	NA	 “ Täna . ” 
1186	NA	 “ Juba jälle . 
1186	NA	 Mis eeskavaga ? ” 
1187	NA	 “ Seda tahaks mina ka teada , ” ütles August . “ Küllap sellesama eeskavaga , mis viimasel ajal pruugiks - kes keda pukist lööb , misuke partei misukese sööb . ” 
1188	NA	 Ja isand Hermann laulis - 
1189	NA	 “ Kuula nüüd ometi . 
1189	NA	 Kui sul mõni amet vähemaks jääb , on sellest ainult kasu . 
1189	NA	 Saad laulusid kirjutada . 
1189	NA	 Ja mina jään sulle alati , kui sul ka midagi muud ei peaks järel olema , ” ütles Paula , Augusti väike Paulakene . 
1190	NA	 Karl August suudles vaikides Paula kätt . 
1191	NA	 Sellest pisukesest vahejuhtumist sai süda ometi kergitust . 
1191	NA	 Kui Hermann , juba minekul , üles akande poole vaatas , et lehvitada , puutus pilk silti oma maja nurgal : Mühlen-Strasse . 
1191	NA	 Veski uulits . 
1191	NA	 See tegi tuju õieti muhedaks : doktor Hermann käib doktor Veske jälgedes sõna otseses ja kaudses mõttes ! 
1191	NA	 Ta oli olnud kuivakeelse ja kergelt kokutava Mihkel Veske ainus ustav üliõppija ning samal ajal aidanud Vesket noodikirjas ning loonud laule Veske sõnadele ; Veske oli tundnud teed tema kortenisse Puu uulitsas Goldmanni majas , niisamati kui tema oli külastanud Vesket , kui see Kroonuaia ja hiljem Veski uulitsas elas . 
1191	NA	 Hermann oli saanud doktoriks sessamas Leipzigi ülikoolis , uurinud sedasama eesti häälikute kolme pikkust , mis asjaolu suurema tüli sünnitas . 
1191	NA	 Hermannist sai eesti keele lektor - Veske järel ; ta oli veel mullu olnud Kirjameeste seltsi president - nagu Veskegi omal ajal ; Veske surma järel pidi Hermann peaaegu minema Kaasanisse , aga sõbrad panivad aru pähe - mis oleks seal nelja lapsega peale hakata ! 
1191	NA	 Nüüd tagasi vaadates oli kahju mõradest lühikese elu pikas sõpruses . 
1192	NA	 Kahjutunne ei lahkunud , kui Hermann seltsi ruumidesse oli jõudnud ; millegi möödumise ja lõpliku lõppemise aimus valitses õhus . 
1192	NA	 Samasugune meeleseisund näis olevat Jott Teel , see habemeta isand seisis üksipäini eraldi nagu võnnuvõõras võõrsile purjetaval laeval . 
1193	NA	 Hermann mõtles , kas Mihkel Veske oleks lustakas olnud ja mõnd vempu visanud - täna ja siin . 
1193	NA	 Oleks ! 
1193	NA	 Karl August Hermann hüpitas kurikuulsat doktori kübarat lae poole , ise laulis - 
1194	NA	 “ Volga ääre oleks ta vast sobinud , seal oleks ta väham kahju teinud , ” ütles Grenzstein mürgiselt . 
1194	NA	 Aga Jott Tee astus lahke teretamisega lähemale . 
1195	NA	 Hermanni käesurve oli mehine . 
1195	NA	 Sepa poeg , mõtles Jott , väiksest pääst vasarat ja pihte hoidnud , kahju et koosoleku juhatajana nii nõrga käega on , laseb teistel kaklema minna , ei tule toime isegi omaenda mõnitajatega ; peaks ometi keegi teine koosoleku juhatajaks valitud saama ! 
1195	NA	 Ta küsis : 
1196	NA	 “ Mis siin toimuma hakkab , herra doktor ? ” 
1197	NA	 Hermann näppis lühikeseks pöetud vuntse , need näitasid välja väga elegantsid eriliselt puhta , habemeta lõua ja siledaks aetud põskede tõttu . 
1197	NA	 Hermann ütles mõtlikult : 
1198	NA	 “ Millega see lõpeb , teab Jumal - kui temagi . 
1198	NA	 On kaks parteid , sakalased ja baltlased , eestlasi ei ole teps . 
1198	NA	 Mina ei oska kummagi poole hoida , mina ei ole sakalane ega baltlane , mina olen eestlane , ja eestlased on tegelikult nemad ka , ehk küll nad seda ei usu . ” 
1199	NA	 Vaksalist välja pääsnud , jäi Jott Tee seisma , nöpsis krae kurgu alt valla , hingas täie rinnaga imet tegevat Peterburgi õhku . 
1199	NA	 Kui ta oma arvates oli vaguni haisud kopsust välja tuulutanud , vahtis laia pilguga ringi , ahmides esimesi muljetusi unistuste linnast . 
1199	NA	 Suurelt ja vägevalt hingas linn tema kuklasse , ei poolegi see mis Tartu ehk Viljandi . 
1199	NA	 Ometi kordus too ootamata tunne , mis lapsepõlve esmakäigil Tartusse - kerge pettumus , väike rahulolematus , tema meelest oleks pidanud miski - mis küll ? ! - teisiti näitama , teisiti lõhnama , teisiti häälitsema , teisiti voogama . 
1199	NA	 Imelikult rõivil preilid , prouad ja herrad kõndisivad tema ümber , kõnelesivad ja naersivad validalt , kõik inimesed olivad teist näoplaani kui kuskil Liivimaal . 
1199	NA	 Võõras , võõras ! 
1199	NA	 Siin uhked mamslid ja herrad , puhtusest krudisevad , säälsamas sündmata räpastes vammustes maamehed , suvelgi kasukanärus , sugemata habenad ja rõugearmid . 
1200	NA	 Jott vaatas ringi voorimehe järele , astus trotuaarilt alla , oli äkki sisse piiratud nagu vaenlase linn ; mundres mehed karjusivad ja tõuklesivad , seletasivad talle midagi , näitasivad piitsaotsaga norus seisvate hobuste pääle . 
1200	NA	 Üks mustavuhti turske sell haaras ühe käega Joti sumadani , teisega Joti enda ; tõstnud mõlemad päiksest palavale istmele , hüppas ise pukki , keerutas piitsa , karjus : Pojeehhali , kiskus mära ratsmeid pidi tagajalgadele püsti , pööras otsa ringi ja kihutas minekut . 
1201	NA	 “ Kudaa , gospodin ? 
1201	NA	 K devuškam ? ” küsis voorimees taha vahtides ja keelt laksutades . 
1202	NA	 “ Ohvitserskaja uulitsa , Malaja Masterskaja uulitsa , na uglu , ” ütles Jott Tee üleni kuumaks minnes . 
1203	NA	 Voorimees oli hullematki vene keelt kuulnud . 
1203	NA	 Ta laskis kenade kõrgete majade vahelt ilusat sörki . 
1203	NA	 Jott katsus käänakuid meeles hoida , kui ta ehk jalgsi peaks tagasi tulema . 
1204	NA	 Ühe nägusa telliskivist kiriku man pidas voorimees kinni ja ütles midagi . 
1204	NA	 Jott Tee ütles umbes midagi vasta , nad saivad üksteisest kenasti aru , rahatäht paistis paras olema , voorimees jäi vast rahule , avitas koguni sumadani viia kiriku majani , mis oli kohe kiriku enda kõrval , andis au ja kummardas igasse ilmakaarde . 
1204	NA	 Kenad lahked inimesed need suure linna venelased , mõtles Jott . 
1204	NA	 Kui ta nüüd õiges kohas ka veel oleks olema ! 
1205	NA	 Oli küll , alumisel korral oli köstre korten ja vaeslaste kodu , doktor Hurt ise peaks nende pääl elama , kõik oli täpsalt nõnda nagu kirjas seisis . 
1206	NA	 Hurda korten oli õige ilus , ilusam kui Kreutzwaldil ehk mõnel teisel eestlasel nähtud . 
1206	NA	 Kõiges oli tunda naisterahva peent saksa maitset . 
1206	NA	 Proua Eugenie Hurt viis Joti oma käekõrvas otsegu kalli kingituse läbi toreda saali söögituppa pruukosti võtma , neil oli hommikusuurus just käsil . 
1206	NA	 Doktor Jakob Hurt avaldas tõsist häämeelt isamaalt külalise üle , eriti kui see ütles end palju vanavara kaasa toonud olevat . 
1206	NA	 Pärast vastastikuseid viisakusi küsis Hurt : 
1207	NA	 “ Ons nüüd Kirjameeste seltsi laul otsani lauletud ? ” 
1208	NA	 “ Paistab küll . 
1208	NA	 Viimastel koosolekutel on tõeline hullumaja valitsenud , karjutakse , kisatakse , miskisugused tüüpused on saali tunginud , mine tea - räägitakse et Grenzsteini poisid , kes Oleviku raha eest seltsi liikmemaksu maksnud ja kogemata liikmepileti saanud , need siis märatsesivad ja rikkusivad korda , et asja õhtale ajada . 
1208	NA	 Jõgever koosolemise juhatajana ei saanud suudki lahti teha . ” 
1209	NA	 “ Nagu siinpool kuulda , esiotsa ei ole riigivalitsus seltsi laiali saatmisest huvitatud , et ehk annab muuta venestamise tööriistaks , ” ütles Hurt . “ Neid Eestimehi on omajagu , kes arvavad Eestirahva nagunii haua äärel seisma , nii et kiire lõpp oleks nende meelest halastustegu . ” 
1210	NA	 “ President Köler kõigub kui pilliroog seltsivendade vastakate nõudmiste vahel , prohvessor on ju tegelikkudest oludest kaugel ja eemal ; abipresident Truusmann on närviline , peab ainult ennast eestlaste päästjaks ja kõiki teisi äraandjaks ja mässajaks ; Treffner arvab , et kogu selts kuhugi ei kõlba , kuna tema enam president ei ole ; teine abipresident Hermann on abitu ja politikavõõras , ” seletas Jott Tee . 
1211	NA	 “ Kuberner Šahhovskoi olla keisrele ette kannud , et selts võõrutab luteri usku eestlasi vene rahvast , kuna sääl tõstab pead patriootiline erakond , kes taotleb Eesti separatismi , võitleb müüdilise Eesti nimel ja valitsuse sihi vastu , nõuab Eestimaad ainult eestlastele . 
1211	NA	 See ei saa ju karistamata jääda , ” ütles Hurt . “ Varem ehk hiljem selts häävitatakse ja see katastroof ei tulnud mitte väljastpoolt , vaid seestpoolt , tema tuli üksikute auahnusest , valesti kasvanud enese armastusest ja piirita küsimataolekust . 
1211	NA	 Läks täide õndsa Koidula ennustamine : Kirjameeste Selts ei enne lange , Kui ta ise end ei hukkanud ! ” 
1212	NA	 Jott Tee pidi tunnistama , et doktor Hurdal oli täis õigus . 
1212	NA	 Nii on Eesti asjad kõik , olgu Õpetatud Eesti Selts , olgu põllumeeste seltsid , olgu Linda Selts , olgu Aleksandrekooli pääkomitee - igal pool sõdivad ühed ja samad Eestivelled , et eesti asja oma targa kõhu alla saada ja lõpuks kõik kaotada . 
1213	NA	 Hommikueine kulges üsna nukras meeleolus , ehk küll proua Hurt väga armas oli . 
1213	NA	 Jott Tee märgutas , et doktor oli õigesti otsustanud oma häätegija Carl Oetteli tütart kosides ; tema oli osanud ette näha , misuke kaasa malbest neiukesest kasvab - hädaajalgi uhke ja viletsuseski truu . 
1213	NA	 Oskab üks mees naispoolt valida , oskab ka rahva saatust ette näha ; on üks mees otsani ustav abikaasale , on ta kõikumata ustav ka rahvale . 
1214	NA	 Hurda kirjutusetoas pakkisid nad kõigepäält Joti sumadani valla ; iga paberipakikese man ilmutas Hurt häämeelt , kibekähku jooksis läbemata pilk üle lehekülgede ja juba tema arvas ära , mis jutu tüübiga tegu ehk mis laulu tõisendiga , ka teadis ta igat kaastöötegejat üksikult ja mäletas , kas tollele viimati vastatud sai ehk oli vastamata veel . 
1215	NA	 “ See on üks imelik asi , ” ütles Jott Tee , “ kuidas rahvas haaravad igast tegevusest , mida isamaaliseks arvata annab . 
1215	NA	 Jannseni laulupeod , misukese määratu vaimustusega neist osa võeti ; Jakobsoni põllumeeste seltsi maja ehitus Viljandis , nagu haldjate väega veeresivad palgikoormad kohale , ainsagi kopikata taskus hakatati ehitust ; Hurda vanavara korjandus , sajad ning sajad inimesed küürutavad õhtati lambivalgel ja kirjutavad ümber vanu laule ja lugusid , mida nad varem ehk vananaiste jampsiks arvanud . 
1215	NA	 Keelab keiser kõik seltsid pääle karskusseltside , hakkab just neis eesti aate arendamine . ” 
1216	NA	 Jott jättis meelega nimetamata raha korjamise Aleksandre-kooli hääks , mida erilise vaimustusega oli korda saadetud - Jakob Hurdal pidivad ju iseäranis kurvad mälestused olema tolles eesti asjas . 
1217	NA	 “ Ometi on mõned , kes igas sekeldamises näevad päämiselt enda võimalust esile tõusta , ” ütles Jakob Hurt . “ See on nagu eesti rahva needus , et meil kõike peab olema topelt - ikka ja alati . 
1217	NA	 Ma olen sellest Postimehes nüüdsama kirjutanud , et suguvend Eisen on minu kolmkümmend aastat kestnud vanavara korjamist teraselt tähele pannud ja leidnud selle mõnusa olevat ja ise ka tööle asunud , kahjuks mitte ühisesse salve koguma , vaid enda nimel ja pakilt-palavalt trükkimise tarvis ; ma olen leidnud kuus punkti , miks see töö peaks ühte keskusesse kokku jääma ja ühisel põhjusmõttel läbi töötatud saama . ” 
1218	NA	 “ Jah , ma lugesin hääl meelel toda kirjutust Postimehes . ” 
1219	NA	 “ Ja nüüd on Eisen kogu asja naeruks pannud õnnetu Kõrvi õnnetus pimeduselehes Valgus . 
1219	NA	 Kas olete lugenud ? ” 
1220	NA	 “ Ei , ” ütles Tee . 
1221	NA	 “ Ilmaaegu , Valgust peab ikka lugema , et teaks , kui suur pimedus juba on . ” 
1222	NA	 Hurt leidis oma kirjutuselaualt otsitava väljalõike 24. augustist 1893. 
1222	NA	 Jott Tee luges : 
1223	NA	 Vägev mees see hr Hurt ! 
1223	NA	 Nagu Emajõgi ütleks Naroovale : Jäe sina seisma , sest mina hakkasin oma jooksu enne . 
1223	NA	 Miks meil Eestimaal nii palju jõgesid tarvis ? 
1223	NA	 Eesti vesi läheb lahku , kui igaüks jõgi omalt poolt jookseb edasi - merele . 
1224	NA	 Meie arvates oleks Narooval õigus öelda : Oovame ikka peale , oovame mõlemad , veed maalt ei lõpe . 
1224	NA	 Las oovavad veed veel mitmel pool , mitmelt poolt ja mitmele poole - meresse jõuavad nad kõik ! 
1224	NA	 Iga jõgi teeb enesele otsa peale , kui ühte kohta kogub - muutub mädasooks . 
1224	NA	 Kellegi rahva vanavarandus pole selline asi , mida üks inimene ainult enese mõedupulgaga suudaks ehk jõuaks ära mõeta ja selle üle otsust teha . 
1224	NA	 Mida enam kogujaid ja sõelujaid , seda tähtsam võib saada vaimuvili . 
1225	NA	 “ Jah , ” ütles Jott Tee . “ Väga häste jälgesid segatud ja lugejat eksitusse veetud - tollega et käegakatsutav looduse pilt maalitud , mis aga kõnes oleva asja sügavusest peris kaugel seisab ja kujutluse muiale veab . 
1225	NA	 Nõnda on olnud hõlptöö vastaspoolt kerglase mehekesena näidata , kes ei mõista nii lihtset asja , kui üks jõgede voolamine on . 
1225	NA	 Aga tühja sellest , ma tean , et korjajad saadavad ühtsama nüüd kahte paika - mustendi Eisenile ja puhtaks kirjutatud lehed Hurdale . 
1225	NA	 Aeg annab arutust . ” 
1226	NA	 “ Aeg annab arutust , ” ütles Hurt . 
1227	NA	 Tolle värsi kaudu tundsivad nad Koidulauliku lähedust . 
1227	NA	 Mida aastake edasi , seda armsamaks saavad kõik need , kes läinud - läinud et jääda . 
1227	NA	 Kas saame ka ise armsaks mõne üles kirjutatud laulu või teele pillatud lausekese läbi ? 
1228	NA	 Taevad tulivad alla sel viimasel õhtul . 
1229	NA	 Pehme lämbe hämarus hakkas tihenema soojaks pimeduseks , voogas ümber inimese , voogas inimese hingesse , kustutas kaugused ja lähendas ligidused ; vaiksed helid saivad häälekaks , malbed lõhnad läbitungivaks , sirelitüved ja aiapingid seadsivad end käele katsutavaks , õhtu õrnad õhud muutusivad maitstavaks , mõtted nähtavaks . 
1229	NA	 Kõik oli , mis tema tegelikult oli , aga mis tal päeviti ei lastud olla . 
1230	NA	 Ado Grenzstein jalutas kuulsas Grenzsteini roosiaias Toomimäe kallakul Laia tänava suus . 
1230	NA	 Ta oli ehk linna pealt tulnud , sest tal oli ligi tema lahutamatu linnaskäigi tsilinder ja patseertokk . 
1230	NA	 Kõrgeauline isand Grenzstein kõndis ühe õitsva põõsa juurest teise juure , silmnähtavalt ja kõrvkuuldavalt rõõmus sõnatute kaunitaride üle , kes sirutasivad õiepäid ja võrsekäsi isanda poole nagu hurmunud naised ehk armastusest sündinud lapsed . 
1230	NA	 Naisteks ja lasteks nad isand Grenzsteinile olivadki . 
1230	NA	 Seenimaani . 
1231	NA	 Damaskuse roos , puhasvalge ja süütu , hõiskas ehk kõigist ette , seevastu Schneekönigin oli tagasihoidline nagu lumekuninganna peakski ; kreemvalge Keiserin Augusta Victoria ja sarlakpunane Gruss an Teplitz hüüdsivad võistu tema tähelepanu püüdes : lõhnahääled peibutasivad ja võrgutasivad - vali mind , puuduta mind , murra mind ! 
1231	NA	 Rahu , rahu , kullakesed ! 
1232	NA	 Grenzsteini aias olivad nad kõik sõbraliselt koos - hiina roos ja bengaali roos ja kaputsiinroos , seal leidus kääbusroose ja väänroose , seal lõõskas kuulus karmiinpunane Crimson Rambler , kelle nimi Jaapanis on Kümme õde . 
1232	NA	 Tähtsamal pendrel sirgus ka uue aastasaja uudis - Tausendschön , kellel pidada tulema suured kohevad õiekarikad , heledad roosad , keskel karmiinpunase varjuga ; põõsas oli noor alles ega näidanud veel nuppe . 
1232	NA	 Selle iluimet Grenzsteini silmad näha ei saa . 
1232	NA	 Nii oli ta otsustanud . 
1232	NA	 Nii ütles ta oma järglasele , toimetaja Kotsarile , kes seisis surmvaikselt laube ukseavas nagu roosipõõsas , kel juured all . 
1232	NA	 Isand Grenzstein jäi isand Kotsari ette seisma ja seletama . 
1233	NA	 “ Vaksalisse ärge keski saatma tulge . 
1233	NA	 Tehke nägu , nagu poleks ma läinudki , Olevikule kirjutage ikke alla minu nimi . 
1233	NA	 Aadress pidage salajas , kirju ärge järgi saatke . ” 
1234	NA	 Isand Grenzstein mudis näppude vahel Gruss an Aachen'i lõhkemiseni täidetud pead , roosad siidised õielehed laperdasivad tasakesi alla musta rammusa mulla poole , katsivad musta rammusa mulla põõsa jala peal . 
1234	NA	 Vaevalt pandis seda kumbki tähele . 
1235	NA	 “ Minu nimi on vastaliste poolt lõpuni ära mustatud . 
1235	NA	 See keel , mida ma sisemise lõbuga olen hellatanud , on minu isiku kohta ainult alandavalt helisenud . 
1235	NA	 Mina nägin omal ajal , et kahe vaenlase vasta ei suuda me võidelda . 
1235	NA	 Ma arvasin , et sakslastest ainult venelaste abil jagu saame , ja lootsin , et pärast seda venelastest nende rumaluse tõttu isegi jagu saame . 
1235	NA	 Kuid nad olivad sellekski liig rumalad , et sakslasi aidata kukutada . 
1235	NA	 Sellepärast ei maksa ka venelastele vabatahtliselt sülle joosta , ” ütles Grenzstein , ning õilmelehed aina langesivad ja langesivad . 
1236	NA	 Toimetajaks tõstetud Kotsar seisis kui tühi kuulutuste tulp ega saanud sõna suust ; talle tuli meele : umbes sellist naiivi mõtet venelaste naiivsusest oli õnnis Veske kord Rakveres Kalevi seltsis kõnet pidades väljendanud ja seda polnud talle andeks antud kummaski leeris . 
1236	NA	 Ei anta Grenzsteinile ka , kui teada saadakse . 
1236	NA	 Kotsar küll ei ütle kellegile ; aga tema ei oska nüüd , kuidas Olevikku peab edasi toimetatama , kui seenimaani oli Grenzstein ajanud piirimaade muule riigile ligendamise politikat , sobimise-politikat , nurgapolitikat , salakaebamise ja pealekaebamise politikat . 
1236	NA	 Too oli vähemalt selge ja kõigile teada mäng olnud , aga mis nüüd - mis politikat peab tema nüüd Grenzsteini nimel ja Grenzsteini lehes ajama ? 
1236	NA	 Nagu oleks vilu tuul puhunud ja külm öökäsi Kotsari südame kroonlehti puistanud . 
1237	NA	 “ Minu isamaalised aated lähevad hauda , ma vaatan , misukeses ilmas nüüd edasi elada , ” ütles Grenzstein . “ Ainult lahti ja eemale kõigest sellest ! ” 
1238	NA	 “ Teie tulete ju ometi tagasi ? 
1238	NA	 Varsti ? 
1238	NA	 Ükskord ? ” 
1239	NA	 “ Ma arvan , mind loodi selleks , et korda panna Eesti rahva ainelist ja vaimset majapidamist , ” ütles Grenzstein . “ Kui mu armas tõrges rahvas sellest peaks aru saama - ükskord , siis ehk tulen ka . ” 
1240	NA	 Kotsar pandis sellist enese määramist üliväga imeks : ei olnud ju Grenzstein oma eraasjadega ja Oleviku asjadega korda saanud , ta oli oma lähemaid kaastöötajaid kõiksugumistes pattudes süüdistanud , kes läks , läks ära tüliga või siis sügava pettumisega tahtejõuetuse propagandas ja paratamatuse pessimismis , millest viimase aja Olevik oli läbi vettinud nagu mõni Emajões kaua vedelenud palginott , mis kord küll ilus haljas mastimänd olnud , suurem ja kõrgem teistest . 
1241	NA	 Hale oli Ado Grenzsteinil oma majast , roosiaiast , Olevikust ja eesti rahvast ; hale oli Kotsaril Ado Grenzsteinist , kes polnud vastatulekut leidnud nendes , kelle kasuks kujunes tema tegevus , ja kes pidi nüüd jumalaga jätmata lahkuma nendestki , kelle kasuks uskus end töötanud olevat . 
1242	NA	 Grenzstein vaatas viimist korda isamaa tumesametisse tähistaevasse , ennegu ära tuppa läks , valge paberitüki võttis ja kirjutas - 
1243	NA	 Sumadanid olid pakitud , voorimees päevatõusuks tellitud . 
1243	NA	 Midas enam ? 
1244	NA	 Eestis on üks iseäralik nähtus ajalooliseks asjaks saanud , mõtles Ado Grenzstein omaette . 
1244	NA	 Eesti tegelased astuvad murtud südamega hauda , see on nüüd ka tema osa . 
1244	NA	 Eesti rahvas ei sure , sest ta elusse ärgata ei või ; eesti sugu on olemas , kuid ta ei suuda eesti rahvast ilmale sünnitada . 
1244	NA	 Temal , Ado Grenzsteinil , luuletaja Piirikivil on see kurb saatus - Eestile , oma armsale aatele ja hirmsale uduorule , oma elutööle ja vaimuööle , oma kallile kaisukannile ja südameta piinajale selga pöörda . 
1245	NA	 “ Mul on see au , Eestile selga pöörda , ” ütles Grenzstein valjuste . 
1245	NA	 Ütelus meeldis talle , aga kedagi ei olnud kuulamas ; ei tohtinudki olla , ta kirjutab sellest ise , kui aeg tuleb . 
1246	NA	 Kord , kui aeg oli olnud tegevust alustada , kui tal olid olnud pikad otsast teravad vuntsid nagu vaimumõõgad , oli ta kirjutanud - 
1247	NA	 Mis sellest saanud oli - ei midagi ! 
1247	NA	 Kõik ütlesivad : Grenzstein süüdi , Grenzstein pidi ütlema : teised alustasivad ! 
1247	NA	 Asi läks koguniste nii kaugele , et Hellat lehetoimetajate konverentse kokku hakkas kutsuma , et vaidlegu mehepojad isekeskis , mitte rahva silma all ; kõik olivadki leppimise vaimu täis , aga arvasivad teisi enestele vasta tulevat ja järgi andvat , sest igamehe meelest jäi temal õigust veel ülegi . 
1247	NA	 Grenzsteinil oli kerge töö teiste suu kinni panna , sest tema-mees oli harjunud teistest kõrgem olema . 
1247	NA	 Kuni temal endal suu kinni pandi . 
1247	NA	 Ja kes veel - Postimehe noor värske toimetaja Jaan Tõnisson ! 
1248	NA	 Grenzstein oli jutlustanud ametivendadele , et tuleb vahet teha rahva ja rahvuse vahel : rahvas ikka ja alati , rahvus ainult nii palju , kui ta rahvale kasu toob . 
1248	NA	 Kui kool , kirjandus ja keel ära antakse , ei ole too suremine , vaid sulamine , ka venelaste seas jääb alles eesti suguveri , too rahvuse raudvara , ja et tuleb kasutada diplomaatilisi võtteid ning põiksammusid , et rahvale parem koht ajaloos välja tingida . 
1248	NA	 Poole kõne pealt tuli saali Tõnisson , istus eemale ahju kõrvale , kuulas kõnelejat kummargile peaga . 
1248	NA	 Tõnisson oli Hermanni käest üle võtnud Postimehe , kuid mitte Hermanni rahupidajat vaimu . 
1248	NA	 Tõnisson kõneles vasta mõjusalt . 
1248	NA	 Keegi inimene ega rahvas ei suutvat küll temale määratud saatusest end päästa , kuid ise enda otsasaamiseks kätt külge panna ei tohita iganes . 
1248	NA	 Igal rahval on oma loomulikud omadused ja väärtused , mida ta ära anda ei või ega tohi , kui ta ise end hävitada ei taha - ja seda ärgu tulgu keegi meilt nõudma . 
1248	NA	 On küsimusi , milles järeleandmisest , allaheitmisest kõnelda ei või , vaid nendes maksab kas elu või surm , aga mitte häbi . 
1248	NA	 Mitte elu pole siin maailmas ülem varandus , küll on kõige raskem aga kuri süü , mida siis teeme , kui ise endale truuks ei jää . 
1249	NA	 Too oli olnud kõne , mida oleks pidanud Grenzstein ise pidama , aga nüüd oli see teise mehe poolt peetud , tema oli hiljaks jäänud , tema polnud aja muutumisega arvestanud , nii hea olupoliitik kui ta muidu ka oli . 
1249	NA	 Grenzstein ei olnud õppinud Grenzsteini laialt tuntud mõttesalmist : Üks tunnikene tukkumist Toob eluks ajaks kukkumist . 
1249	NA	 Väsimist ja küllastumist oli ta äkki tunnud , enesehaletsustki ; Ado Grenzstein oli vanaks jäänud ühe silmapilguga . 
1250	NA	 Ja nüüd minekut ! 
1251	NA	 Olgu see hoiatus ja kättemaks , kui nad tema puudu leiavad olevat ! 
1251	NA	 Ei juhtu seda mitte , noh siis Grenzstein elab ka , kirjutab kavatsetud kakskümmend raamatut valmis ja teenib nõnda oma rahvast edasi . 
1251	NA	 Pariis on kaugel , maailm suur , aastaid ees terve hulk . 
1252	NA	 Grenzstein pani silmad kinni , vajus unenägudeta unne - viimasel ööl omas kodus , omas tugitoolis , täies mundres . 
1253	NA	 Kui Ado Grenzstein leebel varahommikul troskasse ronis , sattus teda üksik hilisõhtune uitaja nägema . 
1253	NA	 Oli hilja nägu kõrvale pöörata , Grenzstein viipas sõbraliselt , nagu oleks tegu kõige harilikuma teekonnaga . 
1253	NA	 Miski Grenzsteini olekus ja saatjateta minekus ometi sundis uitajat kaua troskale järele vahtima , kuni rataste kõma munakividel veel vähegi kuulda oli . 
1253	NA	 Ta kuulas veel vaikustki , koidueelset - tolle kummalise tundega , nagu oleks iseäralise sündmuse tunnismeheks sattunud . 
1253	NA	 Ta peaaegu mõistis , mida nägi - põgeneb too , keda Koleviku-meheks , Mustlaseks , Baltlaste Piirikiviks hüütakse . 
1254	NA	 “ Küll igamees on näinud - Ka täiskuu looja läinud , ” märgutas Jott Tee . 
1254	NA	 Too oli Grenzsteini enda salm . 
1254	NA	 Meie salmid lähevad täide , aga teisite kui me mõtleme ehk loodame . 
1254	NA	 Teiste pihta kirjutatud salmid lähevad täide iseenda kohta . 
1255	NA	 Täide oli läinud Grenzsteini kõige kuulsam luuletus - Viisk , põis ja õlekõrs , kuda need Tartust Viljandi tahtsivad minna ja Emajõest üle ei saanuvad , kuda targa nõupidamise ja vaieluse järel õlekõrs katski praksatas , viisk uppus ning põis end kahjurõõmust lõhki naeris . 
1255	NA	 Säh sulle lastelaulu - selge rahvuslik kolme erakonna politika ! 
1255	NA	 Ent kes on kes - ons Grenzstein too põis ? 
1255	NA	 Või hoopis Jott ? 
1256	NA	 Üheksateistaastane Friedebert Mihkelson , nüüd mere ääres , ei näinud merd ometi selle avaras soolases hinguses , küll aga võis teda kuulda - mõnikord , kui kambri melu oli vaikinud , ja vahtida laealuse akna kaudu üht meresopikest , kui üles kaaslaste õlgadele ronis . 
1257	NA	 Öö südames , mil kurttummad kogud kügelesivad magada naridel ja põrandal , mil valvur oma silma oli ukseluugist eemaldanud , mil püssimehe sammud olivad mööda kaikunud , siis tõmbas Friedebert vammuse hõlma alt tüki pruuni kortsunud pakkimispaberit , tegi tindipliiatsi otsa suus märjaks ja kirjutas . 
1257	NA	 See oli luuletus , see kirjutas end ise valmis , see kirjutas , kuni paber otsa sai , ja saigi varsti otsa , ehk küll käekiri väike oli . 
1258	NA	 Hea oli kirjutada , käsi mõttele , ei - tundele järele jooksmas , hea oli läinud päevade vaimustust , vapustust sõnasse püüda , läinud ööde hirmu , masendust sõnasse peita , elu väärtust tunnetada surma palge ees , ennast tundma õppida vapruses ja arguses , täiuses ja tühisuses . 
1258	NA	 Inimene , kes oled sa revolutsiooni pööristuules , mässava mere vabas hinguses ? ! - 
1259	NA	 Mullu ajalukku läinud aasta 1905 oli olnud aeg , mil elati kiiresti ning tormiliselt , kus paljude aatemeeste päevad olid pilgeni täis vaimustavat tegutsemist , salakoosolekuid , kihutuskoosolekuid ; magati uni ära seal , kuhu jala pealt kukuti , poisid ja plikad veetsivad öö ühises ruumis , suitsetamata , viina joomata , väikekodanliselt kurameerimata - üheskoos kui inimesed , kui seltsimehed . 
1260	NA	 See pruuni kortsus paberi kohal kummargile olek oli loomingu joovastus , selle jätk , mida Mihkelson oli läbi elanud Jumala saart kirjutades , müstiline võitluse-ihalemine , aateline ulmlemine , millel vähe ühist viimaste nädalate tegelikkusega , haisva paraskiga , räpastanud õhuga , hirmuhigiga , teadmatuse masendusega , noore elu küljes rippumisega , enesepõlgusega elu küljes rippumise pärast . 
1261	NA	 Mihkel Aitsam ja Ants Laikmaa olivad Mihkelsoni ringreisule kehutanud , seitse koosolekut oli nooruke Friedebert pidanud , praegust seisukorda selgitanud , politika-aabitsat õpanud karustele maameestele , madalalt pidi ta algama , et arusaadav olla : kui linnarahvas oli juba pisut mõtiskelnud maailma asjade üle , siis maarahva pilk küündis vaid omaenda praktiliste muredeni - kuidas neile siis kõneleda vabariigist , demokraatiast , sotsialismist ! 
1261	NA	 Kummatigi hakati Friedeberti Jeesukeseks kutsuma , ehkki tal oli helepunane lips ees ; teda saatsivad kohalikud näitsikud kuumade põsemusudega külma talveöösse ära . 
1262	NA	 Sotsiaaldemokraatiline partei oli kahte leppimata tiiba harunenud - ühed tahtsivad olla osake Venemaa sotsiaaldemokraatilisest töölisparteist , teised soovisivad Eesti samanimelist erakonda ; vaielustele kulus palju kallist aega . 
1262	NA	 Laial põhjal jätkus vaielus ja riid Tartus ülemaalisel rahvaasemike kongressil , mille oli Jaan Tõnisson kokku kutsunud vastse Eduerakonna nimel ; ent see kujunes eesti temperamendi suuretenduseks , komöödiaks kõrvalt vaatajale , tragöödiaks parteilisele inimesele . 
1262	NA	 Tõnisson ei tunnetanud saali häälestust , ta eksis tooni valikul - ja tal ei lastud avakõnetki lõpetada ; edasi tuli kuus tundi kujuteldamatut lärmi , kus kaheksasada saadikut meelt avaldas , kus mitu meest korraga näitelaval esines , kus kateedrist tõmmati alla kord Tõnisson , kord Teemant , kord mõni kolmas - enne kui koosoleku juhataja valitud sai . 
1262	NA	 Väljas vihmasajus oli Uueturu uulits ootavat rahvast täis , keegi kiskus akna lahti ja karjus alla : “ Tõnisson läbi kukkunud ! 
1262	NA	 Teemant valitud ! ” Väljast vastati hurraaga . 
1262	NA	 Nõnda oli Pätsu partei äkki esile tõusnud . 
1262	NA	 Õhtupoolne koosolek oli veel ägedam , nüüd ei olnud küsimus abijuhatajate isikust , vaid ainult arvust , ja lahkuminek nii tühises küsimuses ajas Eesti esimese parlamendi lõpulikult lõhki : Tõnissoni mehed pidasivad kongressi maha Bürgermusses , Teemanti-Martna-Pöögelmanni mehed ülikooli aulas . 
1262	NA	 Jott Tee kui parteita saadik oli kordamööda mõlemast osa võtnud , tema teadis kõneleda , et erilist vahet kummaski saalis polnud , muudkui et presidendid olivad teised - aulas Tallinnast , Bürgermusses Tartust . 
1262	NA	 Häda rahvale , kus iga koha pääle kõlbab rohkem kui üks mees ! 
1263	NA	 Jott Teed kohtas Mihkelson koridori otsas suure kardmolli ääres silmapesul , temagi oli Volta koosolekult kinni nabitud , kus ta juhusliselt , kirjaniku uudishimust oli viibinud ; keski ei küsinud siin kellegi süüst või süütusest , siin ei kuulatud kedagi üle , siin ei vajatud ettekäänet maha laskmiseks . 
1263	NA	 Sestap kustus päevane trots ja nooruse vaimustus öises kehalises kannatuses . 
1263	NA	 Tunda magadeski oma olemasolu ja rippuda selles kramplikult kinni , tunda kadumisohtu kogu kehas , vahel kõigi viie meelega , vahel ainult vastiku maitsena suus - seda võis salata vaid öid üleval olles ja kirjutades . - 
1264	NA	 Friedebert Mihkelson tõstis pea ja kuulatas ööd . 
1264	NA	 Kuskil seal , vasakul , pidi ühes kongis olema Muhumaa mees Villem Grünthal-Ridala , kellega ta oli pesumolli juures tuttavaks saanud . 
1264	NA	 Katsus seltsimees Ridala nüüd juba magada , kääneldes söödikute ja painajaliste unenägude käes ? 
1265	NA	 Ei , Villem Ridala istus põrandal magajate vahekäigus , jalad krõnksus , ning kirjutas paraski kaanel võileivapaberile - 
1266	NA	 Jott Tee seisis kesk Veski uulitsat ja mõtles parajasti , kuhu poole käänata , kui keegi lahkelt teretas - kas teda ? 
1266	NA	 Jott ei arvanud endal tuttavaid olema siin Põltsamaal . 
1266	NA	 Siiski jäi ta teretajat silmitsema . 
1267	NA	 “ Kas herra Tee ei tunne ära ? 
1267	NA	 Mina olen Jaan Roos ! ” 
1268	NA	 “ Nii suureks kasvanud ! 
1268	NA	 Kus sa enam tunned ! 
1268	NA	 Lausa herra kohe ! ” 
1269	NA	 “ Vabaherra jah ! 
1269	NA	 Nüüd kus Aleksandri-kool laiali peksetud , nüüd jah ! ” 
1270	NA	 “ Ole nüid ikka - vene võim vene kooli periselt laiali peksnud ! 
1270	NA	 Küll asi laheneb . ” 
1271	NA	 “ Ei enam ! 
1271	NA	 Revolutsiooni pesa see oli - sotsiaaldemokraatilise partei rakuke . 
1271	NA	 Ja eesti vaimu täis , ärkamisaja pärandusest . 
1271	NA	 See kool , ehk küll vene linnakool , oli rohkem eesti kool kui teised , meil olivad eesti poisid ja eesti õpetajad . ” 
1272	NA	 Koolipoiss Jaan kõneles küll tasa , aga Jotile oleks nagu tulist leili silmi vahele visatud , Jott käänas ennast ümber , vahtis kurale ja hääle ja selja taha , kas keegi neid ka tähele paneb . 
1272	NA	 Mõned läksivad mööda , kraed ülesse tõmmatud ja habenad härmas , Jott silmitses noid , et meele jätta . 
1273	NA	 “ Ajad on kurjad , ” vabandas Jott Tee oma teguviisi . “ Talinas olla doktor Köler ja doktor Lüüs ja doktor Masing kinni võetud , advokaat Poskat olla otsitud , ehk on toogi nüid käes . 
1273	NA	 Tartus jahitakse üliõppijaid . ” 
1274	NA	 “ Meil kah - inspektor Raamot ja õpetaja Liigand sõjaväljakohtu all , räägiti juba , et Kabala mõisa väljal mahagi lastud , aga siis tulivad jutud , et surmaotsus viimsel minutil seisku pandud ja mõlemad Viljandi vanglasse veetud . ” 
1275	NA	 “ Mis nad siis teinud olivad ? ” 
1276	NA	 “ Mitte midagi . ” 
1277	NA	 “ Too on jah too kõige suurem kuritegu , kui sa oma rahva häävitamiseks mitte midagi ei tee . ” 
1278	NA	 “ Nemad õpilasi ei keeland ega karistand , kui keisripilt sai noaga läbi torgatud - üks , kui ikoonad said välja visatud - kaks , kui vene lipult sai valge ja sinine lahti käristatud ja punane riba heisatud - kolm . 
1278	NA	 Nemad hommikustes palvetundides ei käinuvad ega teadnuvad , et meie omatehtud revolutsioonilaule koraali viisidel laulsime ja umbkeelne õpetaja Grekov meie vaimustust lollakalt pealt vahtis , käed hardalt ristis . 
1278	NA	 Aga võib-olla just teadsivad . ” 
1279	NA	 “ Ülikoolis kah koristati aulast keisrepildid ära ning päähoone otsa eest kisti keisrekull maha , ” ütles Jott noorele sõbrale . 
1280	NA	 Jutt sai otsa . 
1280	NA	 Vile tuul puhkus rinnust sisse ja seljast välja . 
1280	NA	 Jott Tee ütles : 
1281	NA	 “ Kuspoole sa lähad ? 
1281	NA	 Ma mõtlen , ma saadan sind , kõndimisega saab naha soojaks . ” 
1282	NA	 “ Keiser olla jälle mingi manihvesti välja annud , kõik inimesed on kamandatud Vana-Põltsamaa mõisa lossi hoovi . 
1282	NA	 Mis manihvest see küll olla võiks ? 
1282	NA	 Tulge ka , herra Tee , ega teil tempelt otsa ees ole , et te Põltsamaal ei ela , ja egas keiser Põltsamaa rahvale manihvesti teind ! ” 
1283	NA	 “ Tollest paprest ei ole küll miskit kuulda olnud . 
1283	NA	 Ega säält miskit loota ole ka , aga teadma ikka peab . 
1283	NA	 Lähme siis . 
1283	NA	 Kui ainult külm meid kringleks ei võta . ” 
1284	NA	 “ Kui ainult külm meid kringleks ei võta , ” naeris Jaan Roos . “ Usun ka , et seal rahvamurrus mind keegi ära ei tunne , et aleksandrist . ” 
1285	NA	 “ Olid siis nii äge veli kohe ? ” 
1286	NA	 “ Ega risti ette löönd kah . 
1286	NA	 Noh sel Grekovil hakkas midagi koitma , käis kittus preester Inkile ja kreisiülema abile Tatarinovile , need tulivad asja uurima , aga kus meie - teibad pihku ja hoovile vasta , noh läksivadki ära . 
1286	NA	 Meil hea meel , pimedal porikuu õhtal korjasime vene usu raamatud ja kõik mis me ei sallind kokku ja pistsime välja peal põlema . 
1286	NA	 Ilmatu hunik sai , petrooliga valasime üle . 
1286	NA	 Kus tulikahju kellad lõivad üle terve Põltsamaa ja pritsimehed kihutasivad kohale , meie aga laulsime mässulaule et õhk kajas ! 
1286	NA	 Keegi ei uskund meid puutuda ka , et mine tea , kuhu poole revolutsioon lõppeks käänab . ” 
1287	NA	 “ Parem on sellest mitte midagi mäletada , ” ütles Jott Tee isalikult . 
1288	NA	 “ Aga ommete meeles pidada viimseni , ” arvas Jaan Roos . 
1289	NA	 “ Täpsalt . 
1289	NA	 Nii nagu eestlastel alati - mitte midagi mäletada , aga meeles pidada viimseni . ” 
1290	NA	 Nad panivad tähele , et kõik rahvas liikusivad ühes suunas : kes aga väratist või uksest uulitsale tuli , see otsa lossi poole käänas ; vasta ei tulnud kedagi , ehk küll hulk rahvast väljas olivad . 
1290	NA	 Jott Tee võttis nüüd rahulisema teema ülesse . 
1291	NA	 “ Su isa nimetas , et oled raamatukorjaja . 
1291	NA	 Kas korjad noid ikka veel ? ” 
1292	NA	 “ Korjan ikka ka . 
1292	NA	 Mõned võeti nüüd tänitamisega käest , iseäranis kahju on Merkelist , kost ma selle jälle saan ! ” 
1293	NA	 “ Mõned viskasid lõkkesse ka ? ” naeris Jott . 
1294	NA	 “ Mis te ! 
1294	NA	 Nood olivad pealesunnitud raamatud , rämps ja pahn ja silmakirjaline värk , sihukesi ei kogu keegi ! ” 
1295	NA	 “ Tuleb välja , sa oled üsna asjaline juba . ” 
1296	NA	 “ Kui nüüd kool seisku ei jää , ” ohkas Jaan südamepõhjast . “ Kas aleksandriste kuhugi võetaksegi . ” 
1297	NA	 “ Kui muud ei jää , Treffner jääb ju ikka , ” lohutas Jott oma sõbra poega . 
1298	NA	 “ Seda ma olen mõtelnud ka , et Trehvner . 
1298	NA	 Esiotsa vaatan , mis Aleksandriga saab . ” 
1299	NA	 “ Vaatame esiotsa , mis saab , ” ütles Jott Tee . 
1300	NA	 Nad olivad päral . 
1301	NA	 Rahvas voolasivad mitmest küljest lossi hoovi , igapäevased ja tusased inimeselapsed , nagu ei tuleksivadki keisri läkitust kuulama . 
1302	NA	 “ Lippe ei olegi ülesse tõmmatud ! 
1302	NA	 ' 
1302	NA	 nurisesivad mõned . 
1302	NA	 
1303	NA	 “ Mis seal edepool paistab ka ? ” hüüdis taadihääl üle laadasumina . 
1304	NA	 “ Ei kedagi ! 
1304	NA	 Pallas tühi hoov ! 
1304	NA	 Ei varessesittagi ! ” hüüti vasta . 
1305	NA	 Tasane naer lainetas nagu tuul rukkiväljas . 
1306	NA	 Äkitselt tõmmati väravad kokku , pandi obadusse ja lukku , vägevate võtmekeelte rigin lõikas talist õhku . 
1306	NA	 Sealsamas vedas kõrb mära nurga tagant välja ree taevani kõrguva vitsakoormaga , see tõmmati lumele maha ja pikk pink , köied küljes lohisemas , tassiti sinna kõrvale . 
1306	NA	 Mõned tundsivad asjaloo ära : Oh Issand , peksma hakatakse , kohe praegast , kohe siinsamas ! 
1307	NA	 Õudne sõnumisosin lainetas määratust inimhulgast läbi . 
1308	NA	 Rahvas tõmbasivad vaistlikult koomale nagu hundi rünnatav utekari , servmised tahtsivad sissepoole , sisemised tahtsivad madalamaks , väiksemaks , meri tahtis tilgakeseks . 
1308	NA	 Kes meist ei oleks süüdi vene võimu ees - kõik on vastalised olnuvad , olgu või mõttes , olgu või unenäos . 
1309	NA	 Soldatid astusivad manu . 
1310	NA	 Lossi trepile ilmusivad kindral Bezobrazov , preester Ink ja politseiülem Tatarinov . 
1310	NA	 Suur salk õnnetumaid toodi kohale , haledad kühmas inimkogud , pealtvaatajate omaksed . 
1311	NA	 Jaan Roos tiris kasukakrae kõrgesse , vedas läkiläki silmile : Loll mis loll , ise hukatusse jooksnud ja isa sõbragi veel kaasa vedanud ! 
1311	NA	 Talle tuli meele , kuis oli Inkile ja Tatarinovile vasta läinud , malk peos ja hambad irvi . 
1311	NA	 Poisid olivad tulejatele minemise lahti jätnud , nemad tahtsivad ainult oma kindlat arusaamist väljendada ; need alatumad aga on tee lukku keeranuvad , lõksu ülesse seadnuvad , nemad ei taha hirmutada , nemad ei anna valida , nemad on nõuks võtnud lausa maha tappa . 
1312	NA	 Kindral pidas kähiseval häälel lühikese noomituskõne . 
1313	NA	 “ Täis kui siga ! ” üteldi rahva hulgas . 
1314	NA	 Selle peale sisistati : tahad ka saada vai ! tahad viha meie peale tõmmata vai ! 
1315	NA	 Esimene mees rebiti pingile maha . 
1315	NA	 Esimene kisa tõusis vasta kahvatanud jaanuaripäikest . 
1316	NA	 Jaan läks näost valgeks . 
1316	NA	 Aleksandristidele kah olla ära mõistetud - kakskümmend viis hoopi ja ninameestele viiskümmend ; ei olnud tema küsima läinud , kas oli ka ninameeste ausse arvatud . 
1316	NA	 Kõik olivad koolivaheajale pudenenud ja kes kus redus ; ainult tema - otsi lolli , arvas , et asi vanaks läinud ja unustatud ! 
1317	NA	 Läbipeksetu pidi komberdama või roomama , nii kuidas jõudu veel oli , ja andma kindrali saapale suud ! 
1317	NA	 Mõnele määrati kakssada viiskümmend , need olivad sellest alandusest priid , need lükati kõrvale seina veere kui puunotid . 
1317	NA	 Küll omaksed pärast koristavad , kui julgevad . 
1318	NA	 Jott Tee ning Jaan seisivad tuhande taga , nad ei näinuvad , mis sündis , ei tahtnuvadki näha , aga toda oli kuulda , toda oli iga keharakukesega tunda - ja too ei lõppenud , too ei saanud ega saanud otsa ; nende jalad olivad ära surenud , sõrmed krampi kohmetanud , nende veri seisis ja mõte oli tardunud ühteainumasse õudusse . 
1318	NA	 Hing ootas nagu midagi : et kostaks lunastav sõna , mis unetardumisest ärataks , et rahvahulk vaikselt ettepoole ründaks ja ülekohtu väratitest välja suruks - või et taevas alla langeks , kataks rüvetatud maa . 
1319	NA	 Jott Tee tahtis Jaanile öelda , et oli just Väike-Maarjast tulnud , kus imelisi tindirõskeid salme lugenud , aga pidi vait olema , pidi vaid sisekõnes , ristis hammaste taga iseendale lugema kõige värskemat Jakob Liivi - 
1320	NA	 Rümmel hüüti ette . 
1320	NA	 Viiskümmend ! 
1321	NA	 Jaanil hakkasivad põlved võdisema : Rümmel oli nende oma , kõige ilusama käekirjaga poiss , tema-mees oli ümber kirjutanud aleksandristide märgukirja , kus nõuti südametunnistuse vabadust ja sõnavabadust . 
1321	NA	 Seda talle nüüd mõõdeti . 
1321	NA	 Suu kiskus kuivaks ja süda pööritas : kaasvõitleja nuhtlemist oli hirmus pealt kuulata , nii hirmus kui ise nuheldud saada , nii hirmus kui oma järge oodata , mis võib-olla tulebki . 
1322	NA	 Jaan Roos peitis näo isa sõbra rinnale ; palav jõuetuse silmavesi sulatas härmatise Joti kasukahõlmal ligedaks . 
1323	NA	 Oli 24. jaanuar 1906 , Aleksandri-kooli viimnepäev . 
1323	NA	 Rahva unistus , mis nelikümmend kuus aastat tagasi sai Jaan Adamsoni poolt Mundsu nõmmes esimest korda välja räägitud , kustus verre ja valusse . 
1324	NA	 Paks tubakutossu pilv kerkis kui kerisest . 
1324	NA	 Juhan Liiv istus laua taga pesuväel , voodilina ja vaip ümber , ja püüdis kirjutada . 
1324	NA	 Aga ei saanud . 
1324	NA	 Ta kuulis laka peal kobinat , ta teadis , mis see on : poevad pööningule ülesse , lähevad lae peale , puurivad oherdiga lakke augu ja vahivad sealt alla tuppa , mis ta seal teeb . 
1324	NA	 Politsistid , kes muu : ei ole politiliselt usaldatav . 
1324	NA	 Naised siin kah - tüütavad kahtlaste pilkudega , haleda silmavaatega ; kõik mis ta mõtleb , teab lellepoja naine lauta ära . 
1325	NA	 Juhan Liiv võttis pea kahe kämbla vahele . 
1325	NA	 Too Tartu uus juukselõikaja oli tema pead nii kõvasti harjanud , et see nüüd valutada lõhkus . 
1325	NA	 Ta oli eile linnast tulnud , paljajalu nagu ikka , kuskilt metsa vahelt oli keerutanud tuulehoog ja teda nii kõvasti tõuganud , et kõht oli paigast nihkunud ja nüüd häda tegi . 
1326	NA	 Siiski oli jäine , kuude kaupa kestnud tuimus kadunud - ja üks laul oli tahtnud tulla . 
1326	NA	 Ta nägi seda laulu , kuulis ja haistis ja maitseski , aga paberile ei saanud mitte kõige haledamat rida . 
1326	NA	 Kus sa saad , kui seinakella trikkel-kirves vehkis pea kohal , kella hääl muutus kõvaks , lausa laulvaks , seal oli kajamasin kõnelema seatud , traadi teel ehk kuidagi teisiti . 
1326	NA	 Kui jäid kuulama , kostis kellast hirmsaid sõnu , teinekord kirikukelladestki kuuldus ähvardusi . 
1326	NA	 Ää-raa kirr-jut-ta ! ää-raa kirr-jut-ta ! ää-raa kirr-jut-ta ! peksis pealuus . 
1327	NA	 Juhan Liiv keeras endale uue tüseda vilka . 
1327	NA	 Mahorkatubakut tal oli , vilkapaberiga tuli kitsas kätte , lakapealt leitud vanast piiblist polnud palju järel . 
1327	NA	 Nüüd kahjatses ta kiriku lauluraamatu hukku , kuhu ta valgetele servadele oma laule oli üles märkinud ; vend Jakob oli norima hakanud , et seda pead parandama ja toda pead parandama - oled Jakob Liivi vend Juhan ! - siis oligi ta raamatu ahju visanud ; tema oli kirjutamisel oma mõnu kätte saanud , nüüd karistas ülbitsejaid ilmajätmisega - Juhan Liivi venda Jakobit ! 
1327	NA	 Vend hakkas õieti noomima , tema läks seepeale ära õue - vaatama , kas püharaamatu suits on ka teistsugune , vast valgem ja puhtam . 
1328	NA	 Tige kurbtus tuli Juhani peale . 
1328	NA	 Pinutagune tubak trükikirjalise paberitüki sees tossas ja kõrbes nagu kütis . 
1328	NA	 Akant ei tohtinud lahti teha , tss ! politsistid ! 
1329	NA	 Juhan Liiv kolis põrandale pikali , kuhjas enda ümber raamatuid ja pabereid , katsus lugeda - ehk hakkab pilku mõni sõna , mis nagu võti keeraks lahti panipaiga kaduma läinud luuletusega . 
1329	NA	 Ei saanud olla rahus siingi , suits tungis silma , ajas läkaköhasse . 
1329	NA	 Ää-raa kirr-jut-ta ! 
1329	NA	 Ää-raa kirr-jut-ta ! 
1329	NA	 Kuis kirjutadki , kui kõrvasid pead kahe käega kaitsma ! 
1330	NA	 Juhan Liiv haaras nagist midagi selga ja midagi pähe , et vanal Johannesel pahandamise põhjust poleks , jooksis , paberipakk kaenla all , kuidas paljad päkad võtsid , et politsiste maha raputada , jooksis tikripõõsate vahelt aiamulgust läbi sööditükist üle , kadus männanoorendikku - seal oli tal oma känd , salajane . 
1330	NA	 Juhan mõtles - 
1331	NA	 Juhan teadis , et talle on antud selgesti näha ja selgesti kuulda . 
1331	NA	 Kui teda ainult ei häiritaks , ei haletsetaks , kui tema ümber ei luurataks , kui teda valla armuannist riidesse ei sunnitaks ; küll vaene kuni hammasteni , tahab ta ikka omaenda kehakatet kanda , ehk olgu siis õndsa ema kasukat . 
1332	NA	 Äkki see tuli - nagu maruhoog ! 
1333	NA	 Juhan Liiv laskus kähku põlvile , kiskus paberipuntrast puhtama lehe ja kirjutas , nii ruttu kui pliiats vähegi jooksis - 
1334	NA	 Ja läinud see oli jällegi ! 
1334	NA	 Maru oli mööda tuisanud , maru oli teda vaeseomaks raputanud , minnes jätnud tühjusetunde , minnes jätnud täiusetunde . 
1334	NA	 Juhan Liiv pikutas selili oma kännu kõrval , higine ja õnnelik , vahtis oktoobrikuu selgesse taevasse , haistis maa ihulõhna , kuulas rahuneva vere tuksumist oimudes . 
1334	NA	 Aegamisi imbus ta meeltesse üks hell sõna , armas nimi : Liisi ; üks lõpmata kaunis nägu - kurb ! - kerkis ta silme ette . 
1334	NA	 Meel läks heledaks , sealsamas mustaks jälle : ise masendatud , oli ta armsamagi masendusse tõuganud . 
1334	NA	 Kui ammu see oli olnud , kui kadunud ja kadumata ! 
1335	NA	 Kellegi vari langes ta näole . 
1336	NA	 Nagu ussist nõelatud , kargas Liiv ülesse . 
1336	NA	 Kile koerte lärm ja kellade lahku ja kokku tiksumine lõivad vasta kõrvu . 
1336	NA	 Siis tundis ta ära : Jott Tee . 
1336	NA	 Ainult . 
1337	NA	 “ Andestust , kui ehk eksitasin . 
1337	NA	 Tulin Plakso-Madisele , luuletajat ei kuskil . 
1337	NA	 Perenaine teadis , näitas kätte , kuhupoole . ” 
1338	NA	 Liiv ei ütelnud midagi . 
1338	NA	 Kas kuuliski . 
1338	NA	 Jott Tee vaatas : ametivend oli endist viisi kõhetu ja pikkuse häbenemise pärast kühmas , suur lai prohvetihabe rinnuni , seljas läikivaks võidunud kasukas , nöpsideta , peas lõhkise põhjaga nokats - ja ommete majesteetlik . 
1338	NA	 Tema teravatel palenukkidel , muidu nii koolnuplassidel , mängis nagu palavikupuna . 
1339	NA	 Jott mõistis oma ülesande raskust . 
1339	NA	 Ta ütles hakatuseks : 
1340	NA	 “ Tulin August Kitzbergilt tervisi tooma . ” 
1341	NA	 “ Põen Kitzbergi haigust , ” kostis Liiv . “ Oh kuis ma kannatan selle all , et Kitzberg toetust on korjanud . 
1341	NA	 Vallasant mina ei ole ! ” 
1342	NA	 “ Ega tema üksi . 
1342	NA	 Kõik saadavad tervisi . 
1342	NA	 Karl Eduard Sööt ka . ” 
1343	NA	 “ Karl Eduard Sööt ! ” muigas Liiv kibedalt . “ Tema kah - kolleega ! 
1343	NA	 Salalik ! ” 
1344	NA	 Juhan Liiv mõtles , ennegu ütles : 
1345	NA	 “ Seal Oleviku juures - olin ennegi Grenzsteinile ütelnud , et toimetusest hoopis ära lähen , ikka oli sülega vasta oldud , aga nüid seisis Sööt seal juures , tema korraldavat minu kodusõidu , temal olevat tuttav talumees just hobesega linnas , ja nüid Grenzstein kah , käsi pikka ja head minekit ! 
1345	NA	 Ja oligi lõpp ! ” 
1346	NA	 Jott sai aru , et tee nüüd mis teed , vaielda ei ole siin midagi . 
1346	NA	 Armastusega kogutud raha tuleb perenaise kätte anda , eks too asja ette lähe muidugi ; kahju sündis tollest , et kolleegad oleks lootnud Juhan Liivile tänu väljendada , talle häädmeelt teha , tema elu kergitada , temalt ehk sooja sõna saada , mis nähtud vaeva tasuks . 
1347	NA	 Liiv istus maha kännu kõrvale , Jott istus siis ka . 
1347	NA	 Istusivad . 
1348	NA	 “ Nemad mõtlevad , et ma hull olen . ” 
1349	NA	 “ Kes ? ” 
1350	NA	 “ Nemad kõik . 
1350	NA	 Vend Jaakop muidugi ka . 
1350	NA	 Vanem vend Jaakop , luuletaja ! ” 
1351	NA	 Tollest sai Jott täienisti aru , temagi elu oli varjutanud ihu ja vaimu käsk vanemast vellest mööda kasvada , temagi kõrvus kajas ikka veel Oti kangekaelne kinnitus : mina olen tugevamb ! 
1351	NA	 Peab siis inimene jääma igavesti vellega maadlema ja üle karjavärati kargama , ühe silmapilgu rõõmu pärast , et sedakorda oli veli too , kes allajäämise häbi pidi kannatama . 
1352	NA	 Jott seletama ei hakanud . 
1352	NA	 Hästi tegi , sest Juhan Liiv vaatas talle selge pilguga otsa , terashallides silmapõhjades vilksatas koerust või mälestus koerusest . 
1353	NA	 “ Eks Jaakop tulnud mind närvikliiniku vaatama , keegi veel kaasas , kes , ei mina tunnud . 
1353	NA	 Eks tema tahtnud oma hullu venda rahvale näidata ! 
1353	NA	 Mina siis küsisin sanitaarilt , kes need võõrad herrad on ja mis nad minust tahavad . 
1353	NA	 Kus siis Jaakop : mina olen ju sinu vend ! 
1353	NA	 Kus nüüd jah - tema minu vend , muidu olin mina ikka tema vend ! 
1353	NA	 Küsisin siis vennalt nuga , tema : mis sa tahad , mina näitasin omale kõri peale : siin üht pisukest operaatsijat teha . 
1353	NA	 Võõras mees ajas silmad pungi : sai näha mis tahtis ! 
1353	NA	 Nõudsin vennalt paberossi , tal muidugi oli , siis ütlesin sanitaarile : saatke need herrad kenasti välja , ei minul ole nendega midagi rääkida . ” 
1354	NA	 Juhan Liiv otsis tubakukoti lagedale - too ei olnudki katkisest karmanist kaotsi kukkunud . 
1354	NA	 Liiv hakkas paberipuntras paaniliselt sorima . 
1354	NA	 Joti selg tõmbas külmaks : egas ta ommete mõtle oma luuletusse plotskit keerata ! 
1354	NA	 Ei mitte , Liiv leidis trükitud paberit , asus vilunult ja rahulolevalt ilmamaa jämedat jurakat keerama . 
1354	NA	 Niisutas lapselikult roosa keeleotsaga paberiserva , et toda kinni kleepida , ise vaatas üle oma töö lõbusalt Jotile otsa . 
1355	NA	 “ Noh siis ma olin terveks saanud ja vallast tulti mulle järgi , üks Ninaküla mees ja üks venelane . 
1355	NA	 Käsirauad olivad neil kaasas , sellest nad saladust ei teinuvad , kartsivad vist . 
1355	NA	 Mina vankresse ei istunud , ma olen Tartust Alatskivile küll ja küll jala käinud . 
1355	NA	 Tahtsin Tartus enne veel kõik tuttavad jumalaga jätta , nemad hobesega sörkisivad kannul , igast hoovist ei pääsenuvad läbi ka veel , kõlistasivad siis käsiraudu ja sõimasivad kahes keeles . 
1355	NA	 Eks nad siis politsisti kutsusivad , noh eks ma siis küüdiga nõus olnud , istusin vankres nagu mõni saks ja lugesin neile ette oma Varju-raamatut . 
1355	NA	 Too oli neile hirmus karistus küll kuulata . ” 
1356	NA	 Jott ja Juhan naersivad kooris . 
1356	NA	 Oli kerge olla . 
1356	NA	 Noor männamets hingas vänget pinutagust sisse ja värsket vaiku välja , taevas ujusivad puhtad pilveudsud kui viimne suvemälestus . 
1357	NA	 “ Ega inimesed halvad ole , ” ütles Jott . “ Egas Kitzberg ja Sööt ja nood gümnaasiumi tüdrukud sugugi halvasti mõtelnud . 
1357	NA	 Ja kui teie nüüd , aulik luuletaja . . . ” 
1358	NA	 Juhan Liiv kargas maast lahti , heitis tülitajale metsiku pilgu , kahmas paberipuntra kaenla alla ja põrutas minekut , otsejoones , nii et noor männapuu püksiharude vahelt läbi rehises . 
1359	NA	 Üksik valge paberilipak laperdas tagasi , langes põgenejast kiigutatud okstele nagu püüdjale peopesale . 
1360	NA	 Jott Tee tõstis paberilehe üles . 
1360	NA	 Luges rahutut pliiatsikirja - 
1361	NA	 Jott Tee sai ilmutuse osaliseks . 
1362	NA	 Aeglaselt keeras ta lehel teise külje . 
1362	NA	 Seal oli teine luuletus - tindiga , korralikus kirjas , nähtavasti ümberkirjutus - 
1363	NA	 Minu erakond . 
1364	NA	 Selle alla ja külgedele oli üks vastne laul mahutatud , kiires , hoogsas kirjas vist mingil krobelisel alusel üles märgitud - 
1366	NA	 Lõpmata õnnelikult pani Jott Tee Taevaisa kingitud paberi põuetaskusse , südame ligi . 
1366	NA	 Need Juhan Liivi laulud jäävad igavesti alles , kui nad ka ilmaski trükitud ei peaks saama . 
1367	NA	 Jott Tee mässas tuhmi peegli ees lipsusõlme siduda . 
1367	NA	 Oli aeg Eesti Kirjanduse Seltsi keeletoimkonna koosolemisele minna . 
1367	NA	 Nood koosolemised olivadki ainumased politilised ettevõtmised , keeleuurimine oli ainumane teadus ; sinna kuhjati politilised ja teaduslised kired kokku , nii et alatihti sai üks kui teine isik surmani haavatuks , aga erapooletul kirjamehel nagu Jott Tee kogunes teinekord nalja ja imekspanemist palju . 
1368	NA	 Õndsad Veske ja Hermann lõivad omal ajal ägedaid lahinguid tartukeele hää-pää ja tallinnakeele hea-pea ümber . 
1368	NA	 Hea ! või - hää ! , selle hüüdmisega lõhuti terve ärkaja Eesti kahte vaenulisse laagrisse , hea-mees tähendas vabameelset , isamaalist ja ausat inimest , hää-mees oli tagurlane , rahva äraandja . 
1368	NA	 Hää-meeste meelest jälle oli iga hää-mees edumeelne , kuna hea-mehest tuisupead või sotsialisti karta tuli . 
1368	NA	 Kuidas oleksivad nemad üksteist uulitsal teretada võinud ! 
1369	NA	 Mitugi korda vaidleti keelekonverentsidel : Tallinnas kalduti hea poole , Tartus hääletati hää poolt , lõpuks sõideti Tapale kokku , tehti otsused ära , aga Tapaotsustega ei jäädud kah rahu , ikka kergitati noid ülesse ja ülesse nagu viglatäit sõnnikut , millest ei tea , kuhu panna . 
1369	NA	 Mõni nelikümmend koosolekut peeti ära . 
1369	NA	 Ükskord tunnistas Jaan Tõnisson , et temale on tegelikult ükskama , kuidas ta kirjutab , kui kõik hea-pea õigeks võtavad , siis on tema Postimees valmis hea-pea kirjutama . 
1369	NA	 Saalitäis lõi kihama , vanaherra Kurrik hüüdis nooruse tulega : Ma olen sind ikka armastanud , austud herra Tõnisson , aga nüüd armastan sind kahekordselt ! 
1369	NA	 Seal pahvatas vana vagur Hermann põskede lõkendades , rabanduse veere peal : Te olete kõik vasikad , teil ei ole keeletäädust , kas mina pean oma tääduse teie pärast maha matma ! 
1370	NA	 Ja nüüd on samane marumeelsus valla pääsnud : Villem Reiman , Anton Jürgenstein , Jaan Jõgever , Johannes Aavik , Johannes Voldemar Veski , Kaarel Leetberg - ükski ei jäta omast küünevõrtki tagasi , kuna igamehe kodumurre on armsa ema pehme kõlaga , võõras keeletarvitus seevasta väär ja vastik ja vigane . 
1370	NA	 Kuidas saab kirjutada - jätab meelde , kui rahvas räägivad - jätab meele ! kuidas saab öelda - vankrite , kui räägitakse selge vangerde ! mitte lubada mingisugust andnud-kandnud , kui ommete on annud-kannud ! kes hea-pea kirjutab , peab ka reakima : searega-suapad-üö-tüö ! 
1371	NA	 Tänaseks oli rohkelt rahvast kokku sõitnud , hääkeelemehed ja heakeelemehed kõmistasivad juba kenakesti oma hääle või heale soojenduseks , saal kajas ja kumises nagu Kalevipoja kandle kere ; Kirjanduse Seltsi presidendi ilmumist ei pandud tähtsaks . 
1371	NA	 Pidi kellukest tilistatama . 
1372	NA	 Herra Villem Reiman valiti juhatajaks kui president , kirjatoimetajaks hääletati herra Jott Tee kui erapooleta rahuliku loomuga keelevõhik . 
1372	NA	 Aega viitmata hakatati algust - kuskilt keskelt , kus mõne meelest eelmine puhk pooleli oli jäänud . 
1372	NA	 Herra Teel oli tegemist , et tähtsamad laused ja ilmekamad vahehüüded - või vahehüided raamatusse panna - või panda . 
1373	NA	 Jõgever : Meie tõrjume Aaviku sõnad nagu loobuma , pigemine , ühing ja Leedu keelest laenatud nauding tagasi , sest meil sellekohased sõnad - lahkuma , ennemine , ühisus , varandus juba olemas on . 
1373	NA	 Nood oleks ülearune - ja kunstlik , kunstlik ! 
1374	NA	 Aavik : Uskuge mind , keelt võib nii mõneski mõttes kunstlikult painuta ! 
1375	NA	 Jõgever : Ja Aaviku võib-painuta-tuleb-kirjuta kah ei meeldi mulle , need on kõrvale valusad . 
1375	NA	 Nii kiire ka ei ole , et painutada-kirjutada ei jõuaks välja rääkida . 
1375	NA	 Veiderdamine ei ole keelekorraldus . 
1376	NA	 Aavik : Keelt peab mitte ainult korraldama , vaid ka parandama ja suurtsugustama . 
1377	NA	 Jõgever : Nagu arstiteadus ei mõista inimese peaaju suurtsugustada , nõnda ei mõista ka keeleteadus keele suurtsugustamisega midagi peale hakata . 
1377	NA	 See jääb diletantide tööpõlluks . 
1378	NA	 Jürgenstein : Kes kunstliku keeleparandamise mõju sisse usuvad , need targutavad : meie keele vähene arenemine , tema abitus ja labasus ei lase meile sugugi suuri kirjanikka tõusta . 
1378	NA	 Nii seista meie nägemata anded otse keelelise vaesuse all kinni . 
1378	NA	 Olla siis vaja suurte kirjanikkude ilmumiseks keelemeeste eeltöösid , et kui kord suureandeline kirjanik ilmuks , temal siis peenike ja haritud eneseilmutamise-abinõu käepärast oleks . 
1378	NA	 Aga - luuletaja ei õpi oma keelt ega otsi sõnu mitte raamatutest tühjade vormidena , vaid ühes oma sisuga elavatelt inimestelt . 
1378	NA	 Igakordne rahva keel ulatab suureandelise inimese käes küllalt selleks , et oma põlve inimeste sisemise ilma avaldajaks olla . 
1378	NA	 Kui suurt luuletajat ei tõuse , siis mitte sellepärast , et keel vaene on , vaid sellepärast , et keelesse midagi panna ei ole . 
1378	NA	 Küll aga leiame igal sammul sisulabasust ja mõtteahtrust , mida kunstlikkude keelevormidega püütakse katta . 
1379	NA	 Aavik : Herra Jürgenstein võitleb tuuleveskitega . 
1379	NA	 Keegi keele uuendaja ei mõtle , et peenikene ja haritud keel iseennast inimesi anderikkamalt kirjutama paneb , nagu aurumasin veduri liikuma . 
1379	NA	 Sest keele ja kirjaniku vahekord on mõeldud kui mänguriista ja kunstniku oma . 
1379	NA	 Keele arenemisel on kaudne mõju kirjanduse tasapinnale ja seega ka paremate kirjanike tekkimisele , sest peen ja haritud Eesti keel ärataks enda kohta enam huvitust ja tõstaks rahvuslikku iseteadvust , meelitab kirjatööle nii mõnegi , kes muidu muile huvitusile anduks ja vahest koguni Eesti rahvast võõrduks ; ka on keele kultuurilisus üks mõjuritest , mis inimest tugevamini Eesti külge köidab . 
1379	NA	 Haritud ja rikkal keelel on oma mõju inimese mõtteilma peale . 
1379	NA	 Pealegi - luuletaja ei kirjuta ju oma koduküla murrakut , vaid kirjakeelt : kirjakeele on ta aga peaasjalikult lugemise läbi - raamatust ära õppinud . 
1380	NA	 Jõgever : Keelemeeste ülesanne ei ole mitte keelt uuendada ja parandada , vaid keele elamisest ja olemisest õiget pilti pakkuda , keele ülesandeid ja sihtisid ära määrata , ära näidata , kuidas keel selleks saanud on , mis ta on , missugune on tema edenemise tee tänini olnud ja kuhu poole peab ta püüdma , et ta kõige paremini oma ülesanded täidaks . 
1380	NA	 Kõik keeleseadused on keeles endas kehastatud . 
1380	NA	 Keelt ei suuda mitte grammatika kirjutaja uuendada , vaid seda teevad paremad kirjanikud . 
1380	NA	 Aga mis puutub kõrvuti tarvitusel olevatesse vormidesse , siis nende tarvituse üle tuleb otsustada õiglase kokkuleppimise teel . 
1381	NA	 Hääled : Seda me ju kõikse aeg püiame - kokku leppida ! 
1381	NA	 Aga teie muudku targutate ! 
1381	NA	 Ei sabast ega sarvist ! 
1382	NA	 Aavik : Kui herra Jõgever ütleb , et kirjanikud teevad keelt , siis vahetab ta keele ja stiili ära . 
1382	NA	 Hea kirjanik ja stilist võib jämedamaidki keelevigu teha , ja teiselt poolt - on võimalik keeleliselt laitmata , aga esteetiliselt vääritumat , kuiva , igavat , sisuta stiili kirjutada . 
1382	NA	 Et meie kirjanikud Eestikeelset kooliharidust ei ole saanud ja et keel veel kujunemata on , siis peavad keelemehed kirjanikkudele nõu andma . 
1383	NA	 Leetberg : Küsime tõega : milla meie keel siis viimaks valmis saab ? 
1383	NA	 Milla meie seda keelesuppi sööma hakkame , mis meile nüüd juba kolmkümmend aastat keedetakse ? 
1383	NA	 Milla meie omast keelest elama hakkame , nõnda kui teistel rahvastel kõigil oma valmis keel käes on , kellest nad elavad . 
1383	NA	 Kui meie keel ikka ainult tuleviku keel on , mis alles keeleks peab saama , siis oleme ju praegu ilma keeleta ! 
1383	NA	 Herra Aavik pakub uusi sõnu süle ja seljaga . 
1383	NA	 Sõnad keeles ei ole mitte nagu kivid hunnikus , kus kivi kivi peale ja kivi kivi kõrva seisma jääb , kuda aga pannakse . 
1383	NA	 Keelesõnadel on igaühel oma seisukord teiste keelesõnade vastu : üks mõjub ka teiste peale ja teised tema peale . 
1383	NA	 Kui uus sõna keelesse tuleb , siis ta piab omale teiste seas kindla omakohase asepaiga saama , piab nõnda ütelda teiste poolt vastu võetama , tuge leidma , nõnda kui oma sõnadel enamiste kõigil oma veresugulased on , kes neid tuetavad . 
1383	NA	 Siin on uutel sõnadel oma kuju ja tähenduse poolest raske seisukord . 
1383	NA	 Mõnus keelerääkija räägib oma sõnadega ja jätab teiste pakutud sõnad kõrvale . 
1383	NA	 Nad on visad omaks saama , aga nende hind , mis nende eest maksma piame , on kallis küll : nende mõjul jäävad oma sõnad unustusse , ja neil on see mõju , et teevad kõne tumedaks ja stiililikult mautuks . 
1384	NA	 Ederberg : Ei ole kõneletud Vene keele mõjust eesti keele peale . 
1384	NA	 Vene sõnu võetakse ilma tungiva põhjuseta keelesse , sellest ma ei räägigi , palju halvem on see , et mitmed Eestikeelsed sõnad ja kõnekäänud Vene vaimus tarvitatakse Eesti loomu vastu , seda mõju näeme ka sõnade võõriti sidumisel . 
1384	NA	 Teine paha mõju on Tartu murde mõju , kolmas mõjuavaldaja on Soome keel , eriti kes mees Soomes koolitust on saanud ; neljas viga on uued Eesti sõnad . 
1384	NA	 Meie keel on rikutud . 
1385	NA	 Reiman : Võõrad sõnad tuleb estiseerida . 
1386	NA	 Tõnisson : Tammsaare stiil näiteks on raske , kunstlik ja tuim . 
1386	NA	 Tema Üle piiri on üleüldse andevaene töö . 
1387	NA	 Kõpp : Dissonants meie vaimlise ja majandusliku arengu vahel sünnitab sapise ja kaebliku kirjanduse . 
1388	NA	 Tõnisson : Vaadakem üldisemalt . 
1388	NA	 Meil kardetakse isikut . 
1388	NA	 Nagu kärbes ämblikuvõrgus , nõnda piriseb isik meil abitult selles nägemata kudes , mida umbusklik eelarvamine , kartlik võimetus , enesetundlik harimatus , ihne kadedus ja keelepeksja väiklus meie elu ümber on põiminud . 
1388	NA	 Suurest ühiselulisest võitlusest , mis tõugu peab eluvõimetutest olevustest puhastama ja terveid ülespoole viima , saab ainult uisapäisa rüselemine . 
1388	NA	 Nõrgad loomud närbuvad meie õhkkonnas , ehk lähevad loiuks . 
1388	NA	 Kanged murduvad ja lähevad mõruks , või muutuvad vägivaldseks , või nad rändavad välja . 
1389	NA	 Reiman : Rändame välja . 
1389	NA	 Vaheaeg 10 minutit . 
1390	NA	 Ta tõttas treppidest üles , kergelt nagu tütarlaps . aga mitte kui viiekümne-aastane tütarlaps ; õhinal puistas palitu õlgadelt ja kübara peast , kärsitult tõmbas tooli ligemale , toetas end sellele , libistas sooja pihuga üle raamatukese jaheda palgelehe . 
1390	NA	 Uskumata ! 
1390	NA	 Ta silmas viimase lehe nurganummert - 83 , kaheksakümmend kolm lehekülge , uskumata ! 
1390	NA	 Ta jäi istuma , mõlemad pihud raamatul , pani silmad kinni , kuulatas põnevil südame põksumist . 
1391	NA	 Siis tõusis ta kebja liigutusega , võttis riidepuu , riputas mantli naela otsa , noppis tumesiniselt kleidilt halli juuksekarva , laskis selle paberikorvi langeda ; pani kübara pesukapikese peale pitslinikule ; kahmas köögirätiku , pühkis küünrapikkuse kirjutuslaua üle ; kohendas voodil valget päevatekiserva , mis sirmi tagant paistma oli jäänud , kohendas sirmigi ; vaatas kitsukesse peeglisse , päästis juuksed valla , vilunud liigutusega keeras need kuklasse värskemasse krunni - ja naeratas peegelpildile . 
1391	NA	 Nüüd olid tehtud kõik toimetused , mis tema ärklikambris võimalikud . 
1392	NA	 Ta langetas pea ja palvetas , ennegu tooli istus , et vastu võtta uue raamatu sõprus või põlgus . 
1392	NA	 Ta luges palgelehelt : Anna Haava 50-aastase sünnipäeva puhul - kirjutanud V. Ridala - Kuukirja Eesti Kirjanduse kirjastus - Tartus 1914. 
1393	NA	 Anna Haava vaatas tiitellehte veel ja veelkord , kuumad ja külmad judinad jooksid üle selja , ta talitses kärsitust ja ärgitas südikust , ta mõtles , et paljud loevad just praegu seda raamatut , paljud on lugenud juba ja teavad , mis seal leida ; tema kui luuletaja , kui inimene on ära kaalutud ja ära hinnatud , igaveseks paika pandud ; millelgi pole tähtsust , mis ta veel teeb või on . 
1393	NA	 Tema luuletusi pole edaspidi vaja lugeda , piisab Ridala raamatust , kus kõik ära seletatud , need tülid ja pahandused vast ka , mis tal olnud luule tõlkimise ja uute sõnade tarvitamise ümber - eks öelnud Eisen selge sõnaga : Laste kirjandust jätku Haava rahule , ärgu tahtku lapsi keele modernismuses kasvatada . 
1393	NA	 Aga võib-olla on Ridala pannud selle kõrvale , unustanud ära . 
1394	NA	 Esimesel sisulehel oli uuesti pealiskiri - Anna Haava - ja punkt selle järel tõotaski lõplikkust ja tagasivõetamatust . 
1395	NA	 Alguse elulookäsitlus oli rahulik , ja rahulikuks häälestati ka lugeja . 
1395	NA	 Herra Ridala oli õige heatahtline . 
1395	NA	 Rohkelt leidis tsiteerimist Anna Haava lühijuttude raamat Väikesed pildid Eestist , otsekui oleks see autori elulookirjutus , mitte kõrvaltvaade ühe olemata Manni lapseeale ja koolipõlvele . 
1395	NA	 Aga selle najal saadi hõlpsasti edasi . 
1396	NA	 Kõik oli õige , kõik oli väär ja võlts ; ühest raamatust teise tõstmisel olid mälestuskillud seletamata kombel väändunud , Haava ei tundnud oma luulelapsi ära : üks võõras käsi oli nende päid silunud , nendele oma hingeõhku puhunud . 
1396	NA	 Pidi leppima , tema vaimulapsed olid maailma jagu . 
1397	NA	 Pikalt venisid leheküljed elulugu , ennegu luuleloo juurde jõuti . 
1397	NA	 Siin oli põhjust silmad suureks ajada . - 
1398	NA	 Ei ole misgi nii keskist tunnet naise elus kui see , mida armastuseks kutsutakse . 
1398	NA	 See on tunne , mis kogu naiseelu täidab , kõik selle varjundid , sümpaatiad ja antipaatiad , kohused , ohvrid , kannatused , lõbud ja rõõmud ja kurbused , kogu selle sisu moodustab . 
1398	NA	 See on see käskiv , see türanniline tunne , mis naise elu nii ühekülgseks , piiratuks , nii subjektiivseks ja sagedasti nii traagiliseksgi võib teha . 
1398	NA	 Samasest armu kõige vägevamast , kõike läbitungivast tundest , on pärit Anna Haava luule ja kirjanduslik tegevus . 
1398	NA	 Ei tarvitse kitsendusi teha nendegi isamaaliste ehk usuliste luuletuste poolest , mida laiali nii mitmes kogus leidub : need ei ole muud kui selle esimese tunde moondused , mis ainult teise kuju on võtnud , nende põhi on liiaksgi läbipaistev . 
1398	NA	 Nende tunnete algupära näib asetsevat samuti armastuse tunde kõige sügavamal põhjal , selle elementaarse tunde omal , mis naise elu kõiki soovisid , kõiki avaldusmoodusid määrab , piirab ja toonitab . 
1399	NA	 Anna Haava pööras pilgu ära . 
1399	NA	 Ühekülgne , elementaarne , piirab ja moonutab ! 
1399	NA	 Vaene , vaene Ridala , kuidas te ennast paljastate naiseelu põhjalikus tundmises ! 
1399	NA	 Kui te kohe alguses kõik välja paiskate , millest kavatsete ülejäänud seitsmekümnel leheküljel kirjutada ? 
1399	NA	 Hakkate luuletusi ridahaaval näppima ja naiseelu ilminguid otsima ? 
1399	NA	 Ei veel - veel on varuks filosoofiat . - 
1400	NA	 See armastus on nagu altar , mille ette palvetades langetakse . 
1400	NA	 See ei ole andumine , vaid pigemine keeldumine , sellepärast on see armastus arg , kartlik , tagasihoidlik , häbelik , see ei oska lugu pidada olevast õnnest , see kardab ja kurdab juba ette kaduvikku , õnne kadumist või otsib valu läinud aegade mälestusist , see on eleegiline veel enne , kui seda tarvitseks olla , see ei kehta ilutseda , rõõmus , lõbus ja mõttevallatu olla , see kahetseb , kurdab , leinab , mürgitades oma õnne . 
1400	NA	 Mingi kohus , orjus , ränk palvelus , mille all süda nõrkeb ja hing traagiliseks muutub . 
1400	NA	 Haledus , nutt on selle avaldusmood ; võimatus hõisata paneb selle igatsema surma , teeb selle eleegiliseks , veel sagedamini leinaliseks , kalmuliseks , traagiliseks . 
1401	NA	 Haava tõusis , võttis veepange kõrvalt siniservalise kruusi , jõi kluginal vett . 
1401	NA	 Soe ja seisnud - nagu tänane lektüürgi , aga tuleb ära tarvitada . 
1402	NA	 Südame valud , võitlused , mured väsitavad hinge ja väsinuna alistub ja palub laulik andeks , et ei vaiki . 
1402	NA	 Tahaks küll puhata mulla põues , sest ehadgi on kustunud - viimasedgi lootused raugenud , aga surm viivib , surm ei tule . 
1402	NA	 Nii ajab hingeahastus troosti otsima usulisest andumisest . 
1402	NA	 Püüab korvata tühjust isamaaliste kohustega , sest süda on üksi ja täis kurbust . 
1403	NA	 Anna Haava lehitses mõned leheküljed tahapoole , pilk haaras siit ja sealt . 
1403	NA	 Ikka seesama , loe edespidi või tagusperi . - 
1404	NA	 See armastus on nagu laste aimamised , kelle tundmused nagu ei oleksgi teadlikud , see on ilmasüütu , unistav tundlikkus . - See tundmus on ennekõike hale , pisarad ilmuvad nii kergesti , pää hakkab hõõgama , valutama . - See ei avalda tundmusi niigi palju , et valearusaamised oleksid võimatumad . 
1404	NA	 Et keegi aga vähematki ei teaks ! - Saatus oli teinud , mis võimalik , et elu traagiliseks muuta . 
1404	NA	 Omaste surm , haigus , mis raskena elu ähvardas , armastuse traagiline pettekuju , kõik olid kuhjanud valu valu pääle . - Ja ses härduses liidabgi laulik oma saatuse rahva omaga , usaldades selle ausad teod , vabaduse ja elu Jumala hoole , kes saatusi juhib . 
1404	NA	 Seda kõike , hoolimata ajavaimust , mis raudsena maha tallab usu ja lootuse . - Saatus hakkab kohe täide minema pärast seda , kui kolmas kogu luuletusi on ilmunud . 
1404	NA	 See on nüüd lauliku armastatu , kes suri , aastal 1898 , see hing , kes lauliku oli pannud looma oma luuletused , ja kes oleks ehk võinud päästa lauliku sinna muinasjutu maale , mida luule sära ümbritseb . 
1405	NA	 Anna Haava lükkas raamatu kõrvale , nii kaugele kui pisuke laud võimaldas . 
1405	NA	 Käsi näperdas valge krae kurgualust nööpi kinnimale , nagu saaks enda vaimu alastust katta maailma pilkude eest - nüüd veel , kus tulede valgele oli kistud , mis luuletaja enese eestki salanud . 
1405	NA	 Naerge ja nautige , tallake ja trampige , nõnda kuis aja vaim ette ütleb ! 
1406	NA	 Ta võttis ilusa puhta paberilehe ja kirjutas oma kõige inetuma käekirjaga - 
1407	NA	 Sähke , herra Grünthal-Ridala , meesluuletaja , meesmõtleja , võtke mis vajate - ajakaja ! 
1408	NA	 Anna Haava tõusis , väriseva käega süütas tattnina , pisukese omatehtud lambi , mis ameti poolest enne tindipott olnud ja mille keskelt tõusis nüüd peenike klaastoru põleva tahiga , toites end petroolist . 
1408	NA	 Kööktuba lõi nagu kerogaasi lehka täis , mis tavaliselt küllalt ruttu lahtub - või sõõrmed enesega harjutab . 
1409	NA	 Tuline õigus oli Miina Hermannil , mis ta aastate eest ühel südame puistamise õhtul oli avaldanud . 
1409	NA	 Mehed on suured hellitatud lapsed , kes naistelt nagu endastmõistetavalt ja tänutundeta kõike nõuavad , ütles Miina Hermann ehk Härma tookord , ja too ollagi põhjus , miks erialasse kiindunud kunstiandega naine vallaliseks peab jääma . 
1409	NA	 Ometi ei lasta neil preilitena rahus olla , ikka küsitakse , kirjasõnas koguni , miks need kolm Eesti tähtsat ühes aastanumbris sündinud naist - Haava , Hermann ja Tamm , luuletaja , helilooja ja lauljatar - ikka veel mehele pole saanud , ehk nad küll ilma võludeta pole , miks neid küll ükski pole tahtnud ? ! 
1409	NA	 Seejuures ei tule kellegile mõttesse küsida , miks seda armetu suurt vanapoiste väge - kuulbarsidest ja krentssteinidest ja vesketest ja kunderitest alates karleduardsöötide-juhanliivide-jakobtammedeni välja mitte ükski neitsi pole tahtnud ? 
1409	NA	 Ah et neil oli küll , aga nad ise ei pidanud vajalikuks ? 
1409	NA	 Kas samane lugu pole ka naisterahvaga , kas nainegi pole inimene , kes ihaldab end jäägitult pühendada oma võimete ja annete väljaarendamisele , kes ohverdab end kunstile - või pole naisel seda õigust ? 
1409	NA	 Kui mees armastab oma isamaad , siis on see mehetegu ja mehe kohus , kui naine armastab oma isamaad ja julgeb seda tunnistada , siis on see puuduva mehearmastuse asendus ? 
1409	NA	 Kahesugused on kaalud , miska inimesi kaalutakse ! 
1410	NA	 Anna Haava võttis mahuka trükitöö jälle ette , lehitses ara uudishimuga , luges kasvava tülgastusega - 
1411	NA	 Ja meeleheites otsib hing siis valust õnnistust , nagu valu oleks see taeva tuli , mis sööb südame patud ja valgustab hinge . 
1411	NA	 Ja pisarad veerevad vaikselt , kuna tähed langevad , sest kõik südame haavad ja vermed lähevad taas lahti . 
1411	NA	 Aga siis tuleb tänumeelsus õnne pisaraist omis silmis ja valgusest ja õnsusest hinges , piinadest , põrgu hauast oma südames , heitlusest surmaga . 
1411	NA	 Ja see on tuul nõmmel , mis paneb kandle kaebama pilkases pimedas , tuul , mis võiks kanda mägede põue , üle merede , laseks surma ja elu tunda ja südame ohvriks anda , hinge Golgatal põlvitada teiste pattude eest , südames taeva selgus , mis koidaks kevade tuult külvates . 
1412	NA	 Anna Haava riputas vana sängilina akna ette öökardinaks , otsegu võiks keegi hiline teekäija teda näha siia üles katusealusesse . 
1412	NA	 Nüüd võttis ta asja tõsiselt käsile , luges hoolikalt kõik kaheksakümmend kolm lehekülge järjepannu läbi . 
1412	NA	 Mulje oli teine kui esiotsa . 
1412	NA	 Ridalat polnud milleski süüdistada , Ridala oli lugenud end Haava luuletustesse ja näitas talle peeglit ! 
1412	NA	 Ja peegel oli halastamata - nagu peegel ikka . 
1413	NA	 Anna Haava vajutas jahedad sõrmeotsad tuikavatele silmalaugudele . 
1413	NA	 Tema masenduses oli leppimise alandlikkust , oli mõistmise kirkustki ; Villem Grünthal-Ridala essee oli lummav , ehkki nii valuline luuletajale , kes oli seda kõike mõelnud ja tunnud teisiti kui kriitikus talle nüüd ilmutas . 
1413	NA	 Ah , kõik oli olnud teisiti , teisiti - tõsisem , sügavam , vapustavam ! 
1414	NA	 Siis tuli Haavale üks teine mõte . 
1414	NA	 Eks ole Ridala ise ka kirjutanud - Käin , meel nii kalkvel , Pilk silmavees , Aeg kuldne taga , Rand tume ees , Ei leia sind , On ränk mu rind ! 
1414	NA	 Nutt kurgus , rändan , Ja hõikan sind ; Küll kaja kustub , Vaid kurdab lind . 
1414	NA	 Nad on hingesugulased , jah ! 
1414	NA	 Ridala on Haavat lugedes ise kaasa luuletanud ! 
1414	NA	 Kui ilusti Ridala on ühes oma laulus ütelnud : Üks kurbus sügav On elu juur , Ja igatsuses On nukrus suur , Ja süda köeb Kesk tumma ööd . 
1415	NA	 Nii on . 
1415	NA	 Miks siis ometi seda esseed lugedes tundub kõik nii ülepaisutatud , nii naiiv ja väljapääsuta , miks luuletar oleks nagu ihualasti võetud ja itsitava rahvasumma sekka lükatud ? 
1416	NA	 Tuba oli hämar , viimane tahiraasuke võitles viimase petroolitilgaga , sellest sündisid hallikarva lakke koletud tantsivad varjud . 
1416	NA	 Tuleb minna hoovi vett tooma , ennegu oktoobriöö hommikuks edeneb - valges ta vaevalt söandaks naabrite silma alla sattuda . 
1416	NA	 Tohib ta nüüd üldse veel uulitsale minna - näpuga näidatavaks ? 
1416	NA	 Kui mitte muial , siis kodus Õpetaja uulitsas teda ju tuntakse ? 
1417	NA	 Anna Haava pani vanast ema mantlist tehtud keldrijope selga , torkas jalad isast jäänud vildikalossidesse , võttis tsinkpange näpu otsa ja läks tasakesi alla . 
1418	NA	 Täpselt välisukse ees pühkis kojanaine hoovi . 
1419	NA	 “ Tere hommikust , preili Haava ! 
1419	NA	 Teil põles tuluke vist öö läbi , vist kirjutasite jälle ! 
1419	NA	 Misuke õnneseen mina küll olen , tunnen nii tähtsat inimest , kellest nii pakse raamatuid kokku kirjutatakse ! ” 
1420	NA	 “ Kas teie , proua Tell , loete kirjanduskriitikat ? ” 
1421	NA	 “ Mis ma ei loe , mul ju teie luuletuseraamatud otsast otsani pääs , siis on huvitav lugeda , kuda teised neid kiidavad . ” 
1422	NA	 “ No kas nad siis kiidavad ? ” 
1423	NA	 “ Sa taeva vägi ! 
1423	NA	 Ikka ühtepidi ja teisipidi ! 
1423	NA	 Nii väga neile hinge on läinud , ja miks ei lähe ! 
1423	NA	 Kas teie ise ei ole lugenud - toda Ridalit ? ” 
1424	NA	 “ Olen pisut küll , ma pean seal juures veel mõtlema . ” 
1425	NA	 “ Mis sääl mõtelda või olla - päha kuluks õppida ! ” 
1426	NA	 Kaheksakümmend kolm lehekülge , mõtles Haava ja lõi pange täis . 
1427	NA	 “ Sa taeva arm , kus mu pää ! 
1427	NA	 Üks pikk solge meesterahvas , lageda näoga , ilma habemeta , käis eila õdagul , preileid ei olnud kodu , jättis kirjakese , palus väegade mitte kirjakasti panda ja mitte unetada preilitele isikliselt edasi anda . ” 
1428	NA	 Kojanaine pühkis pihu põllesse ja võttis põlle alt taskust hallikarva ümbriku . 
1428	NA	 Ise piidles kavalasti teisele silma sisse , et näis , kas punastab ka . 
1429	NA	 Kiri oli hilinenud sünnipäevatervitus ja õnnitlus Ridala tehtud suurepärase essee puhul . 
1429	NA	 Herra Jott Tee ! 
1429	NA	 Veel üks vanapoiss , kellele tema seisust pahaks pole pandud ! 
1430	NA	 Linda Vilde toetas pihud lauaservale , tolmulapp kaenla all , ning jäi kumaras seistes silmitsema värsket kirja - kiri oli seatud talle nähtavaks . 
1431	NA	 armas poeg 
1432	NA	 sina teed minuga nalia et kutsud mind taani maale ei need liigmed enam jaksa nii kaugele ränada minu waim on alati teie juures aga teie ei näe teda kui magan kui silmad lahti teen kohe meeles palwetan alati teie eest ega teie ju seda ei tee mul Lindasd on kahiu tema raiskab koik oma noore ja kõige parema aia oma elust ära ja räntap ühest ilma äärest teise waewaga leiba teenides sina ehk oled ka kannatamada tema wasta tema ei ütle sulle wasta ma tean ole ika armuline naiste rahwas on ika armu wäärd meie ei ole ilmas nii kuriad kui mehed papa ja sinu pärast olen nutuka pea ära rikkund minu kõrwad alati kohisewad ja elisewad ööd kui päewad 
1433	NA	 Linda Vilde ei söandanud paberilehte pöörata , kirja puudutada , see ei olnud otseselt talle , kuigi oli kindel , et Eduard oleks tahtnud , et temagi seda loeb . 
1433	NA	 Ta võttis lapi pihku , pühkis tolmu kirjutuslaua vabalt pinnalt , näol vaikne muhelus , mis ämma kirjast tõusnud . 
1433	NA	 Kui ilus hoolikas käekiri , kui ilusad hoolikalt kaalutud mõtted , mis väga vana ema südamest kerkinud ! 
1433	NA	 See kallimeelne naine on aastakümneid oma koormat kandnud - temast sobimatult pisut noorem abikaas on rahva ees alati häbenenud oma naise rahvalaululeelutusi ja naisel on olnud mehe häbi taluda niisama raske kui jätta südamelaulud laulmata ; ning poeg Eduard on lullerdanud ja ilma pidi hulkunud , pidamata mõistlikku leivakohta , lootes oma sulest elatist saada ; poja pärast on isa-ema pidanud Karjakülast ära kolima , kuna von Klugeni usklik toatüdruk oli härrale rääkinud , et valitseja poeg kirjutavat härraste ja kiriku vastaseid raamatuid , ja von Klugen siis ei võinud sallida seesuguse pesitsemist tema katuse all , ja Vildedele oli kergem olnud loobuda leivavanemast kui oma pojast . 
1433	NA	 Ema Leenu armastas poeg Eedit , tal polnud raske teiste teenija olla , et poega toetada ja toita , miks peaks siis Lindal raske olema siin võõral maal võõrastes majades passijaks käia , kui ta ometi oma meest Eduardi armastas ! 
1433	NA	 Ema Leenu ei suutnud uskuda , et keegi võõras võiks tema pojast sel määral hoolida - oli ta ju näinud , mis Eduardi esimeses abielus sündis - ometi uskus vist siiski , kuna Linda oli armas ta meelest . 
1434	NA	 Nemad olid ideekaaslased , seltsimees Linda Jürmann ja seltsimees Eduard Vilde , nad polnud laulatatud kooselus , ja abielu pühitsematus oli üks ämmasüdame koorem , mis asjaolu neile muret tegi , kuid mida polnud võimalik muuta . 
1434	NA	 Jäägu nii , las ema Leenu hoiab neid oma palvekätel , see saadab julgust pagulusse . 
1434	NA	 Kümme aastat on nad tsaari verekoerte eest pagenud - kusjuures Eduard sai küünlakuul viiekümneseks - , kas see iial lõpeb , seda teab tõesti vaid Jumal üksi , kui ta olemas peaks olema . 
1435	NA	 Eduard Vilde jõudis koju õige reipas meeleolus - koju jah : möbleeritud tubadest olid nad tüdinud ja midagi pisut kodulaadset endale muretsenud . 
1435	NA	 Aga see küsis palju raha . 
1435	NA	 Vilde oli saanud kodumaal vanemate tööde järeltrükke ilmutada ja honorarist esimesed kuus aastat kuidagiviisi ära elada , uute tööde eest oli raha ette küsitud ja nüüd tuli loota vaid näidendite etendustasule . 
1435	NA	 Sellegipoolest tundis Vilde ennast Kopenhaagenis mõnusalt kui kuninga kass : ühtki suuremat hädaabitööd polnud kukil , ta võis hommikust õhtuni ja õhtust hommikuni Mäeküla piimameest luua . 
1435	NA	 Eestis polnud tal ilmaski tervet käsikirja käes olnud , mustandi tegemisest kõnelemata , kõik oli tulnud otsegu sadulas kirja panna , jupikaupa , kohe mustalt trükivalmis tekst toota . 
1435	NA	 Päevasest lehetoimetuse tööst oli Vilde teinekord nii väsinud ja tülpinud olnud , et õhtul sulepea ja paberi vastu jälkust tundis , mis tuli pidupillerkaari peita ja viinaga alla loputada . 
1435	NA	 Linda Vilde on tollest kuulnud ega imestagi . 
1435	NA	 Siin , Taanimaal on Vilde saanud tõesti kirjanik olla ja pidanud karskust ilma vaevata , sest hing on loominguga rahule jäänud . 
1436	NA	 Vilded ootasid külalist . 
1436	NA	 Vildele visiiti teha oli moes , iga Kopenhaagenisse sattunud eestlane käis Trekronersgadel ära , tõi ja viis üksiti siis korrektuure või käsikirju , andis edasi uudiseid , läkitusi ja rahatšekke . 
1436	NA	 Vaimses paos see pagulane polnud . 
1437	NA	 Külaline on kindlasti näljane nagu kaugelt tulnu harilikult ikka . 
1437	NA	 Linda Vilde tõttas midagi vaagnale valmis vaatama , ise mehe pärast rõõmus : Eduardi päev näis Kuninglikus Raamatukogus täie ette läinud olevat , mehe muidu kahvatu jume oli väljast tulles rahuloldav paistnud , tema prilliklaasid olid erksaid silmi peegeldanud . 
1437	NA	 Võimalik , et tallegi tegid tuju lapsikult naljakad lumeskulptuurid , mida Taanis tavatsetakse kogu perekonna ühistöös voolida lumest ja veest ning panna õueaeda valvama ; neid lustis Linda oma turulkäikudel vahtida . 
1438	NA	 Ühte aeda oli uhke kaelkirjak tehtud , sellest Eduard Vilde nüüd mõtleski : kuidas eluka pikk kael püsis , kas oli luuavars toeks peidetud , ja kuidas nad ulatasid pead otsa panema , kui redeliga , siis mille najal see seisis , kas käsivarre muskleid pingutades hoidis keegi roniriista püsti , kuni teine turnis ? 
1438	NA	 See võis tore pilt olla , kuid Mäeküla mõisasse seda üle ei kanna , üleüldse ei saa Taani oludest äratust Piimamehe-raamatu tarvis . 
1438	NA	 Mis kodunt kaasa toodud , tuli siin mälestustest üles sulatada ja elama loitsida . 
1438	NA	 Kolme aastakümne tagused sündmused tõusid ellu , toonased Karjaküla elanikud astusid uutesse rollidesse või umbkaudu kordasid vanu . 
1438	NA	 Kirjutaja pani ise ka imeks , et mäletas Kremeri prototüübi viimast kui rõivatükki , näoilmeid ja kõnnakuid , arvas teadvat koguni ta mõtteid - ole vaid mees ja katsu sõnadesse püüda . 
1438	NA	 Vilde mõtles ennast tagasi mõisasüdame sarapiku vabalt vohavasse rohtu jalgrada tallama - tookordses vastapandamatus jutukirjutusvalus - , haistis muljutud taimede rohelist lõhna ja niiske , põõsastest varjatud maa hõngu , tundis laskuva kodupäikse sooja puudutust silmalaugudel . 
1438	NA	 Ime küll - mälu oli suutnud talletada palju kõrvalist , mida algaja jutulooja tookord nagu vaadanudki ei olnud , aga ometi nägi . 
1438	NA	 Kõigi viie , ei - kuue meelega tunnetas ta nüüd oma kodumaad , kauget ja lootusetult kättesaamatut . 
1439	NA	 Linda oli teda veennud romaani teist poolt kohendama , ehk ümbergi kirjutama . 
1439	NA	 See oli Vilde vana viga - kujutluses luukere kallal mõtiskleda nii kaua , et valmiskirjutamise lõpupoole andub vaim juba kiusatusele järgmisse luukeresse süveneda . 
1439	NA	 Kummatigi tundus talle , et sisu poolest pole Piimamehele midagi ette heita , kõik stseenid olid paigas , tegelaste käitumine nende karakterist tulenev , napp dialoog laskis aimata välja ütlemata mõtteid - see peab nii olema ; kirjapanu muidugi oli iseasi , ja sõnavalikut vist oligi Linda oma märkusega silmas pidanud . 
1440	NA	 Lõpulehekülgi üle lugedes hakkas Vildele siiski tunduma , nagu teeks ta Prillupile ülekohut , kuna keegi tema surma ei kahetse , lugejagi ilmselt mitte . 
1440	NA	 Kes peaks talle kaasa tundma , kas lapsed , neil võiks ju isast hale küll olla , kas nad äratada tol surmaööl ? 
1440	NA	 Vildel endal lapsi ei ole , tema vaimusilm oli ka Prillupi laste koha pealt tühi , ehk küll püüdis piimatarre piiluda ja laste unenohinat tabada . 
1440	NA	 Jäägu see . 
1441	NA	 Hobune ! 
1441	NA	 Kõrb ruun Jaska , soe heina-ja-higilõhnaline mõtlev olend ! 
1441	NA	 Kibekähku poetas Vilde siia-sinna paar nappi lauset neljajalgsest , kes rees magava peremehega oma tarkust mööda kõrtsikohta valib , ootab kannatliselt peremehe ärkamist , taipab lõpuks , et asi õige ei ole , kihutab kärme traaviga koju , hingab aknasse ja hirnub teisiti häälega , kuni perenaine õue tuleb ja kõik oma vastutada võtab . 
1442	NA	 Vilde kallutas tooliselga tahapoole , küünitas riiulist Wiedemanni sõnaraamatu , otsis hobuse-sõnu , arvas teadvat , milliseid just , lehitses , ärev kiirus hinges , nagu peaks mõte kihutama uksele koputavate sõrmenukkidega võidu . 
1442	NA	 Külaline , olgu või oodatu , tuleb ikka sobimatul ajal. 
1442	NA	 Sest sobivat aega ei olegi . 
1442	NA	 Vilde tõusis , mõtles ringutades , kuidas peaks külalist kõnetama , parteiseltsimees ta ei ole , vahest siiski herra ? 
1443	NA	 “ Kuis reis läks , herra Tee ? ” 
1444	NA	 “ Tänan küsimast , õige kenasti . 
1444	NA	 Läheb meelestki , et sõda käib . ” 
1445	NA	 “ Ja kuda Kopenhaagen meeldib ? 
1445	NA	 Kuda siinsed naised tunduvad ? ” 
1446	NA	 “ Ei ole saand mahti eriti ringi vahtida , kiirustasin kõigepäält siia . ” 
1447	NA	 “ Siinsete naistega peab ette vaatama , taanlanna hinge linnulihtsus on näiline , tema naiivsus mõjub kui ürgpõline , emapiimane huumor , sellegipoolest on Taanis just mees see , kes naise pilgu all punastab , mitte ümberpöördult . 
1447	NA	 Ja keedavad nad kohutavalt , taani naine on suurim rokamoor päikese all , Taani tulles peaks omal kodukokk kaasas olema , ” ütles Vilde . “ No lähme vaatame , mis minu Lindakene vaaritanud . ” 
1448	NA	 Lõhnas isuäratavalt . 
1448	NA	 Istuti lauda . 
1448	NA	 Vestlus oli sundimatu . 
1449	NA	 “ Mulle sobib siin , inimesed on humaansed , tänavapilt kultuurne . 
1449	NA	 Kopenhaagen ei nõua ka nii palju pabereid kui mõni teine linn . 
1449	NA	 Ameerika oli iseäranis kohutav , ” ütles Vilde , kibrutas laupa , võttis siis prillid eest ja ütles neid salvrätiga puhastades : “ Siiski ei tunne ma naljalt teist linna , mis mulle nii vähe meeldiks kui Moskva . 
1449	NA	 Minu kallale asus seal iga kord tundmus , nagu tehtaks mulle vägivalda , nagu pigistataks minu pead ja rinda raudse käega , nagu kitsendataks minu vabadust liikuda , hingata , tahta , mõtelda . 
1449	NA	 Ma püüdsin Moskvas võimalikult vähe näha , sest mis ma seal nägin , tegi mulle haiget . ” 
1450	NA	 Vilde pilk oli taldrikul , Jott Tee kasutas juhust vastasistujat silmitseda : suurkirjanik oli läinud palju väärikamaks ja eurooplisemaks , ehk ta küll juba gümnaasiumipõlves peen härra oli olnud . 
1450	NA	 Ei tema enam sobikski kodumaa kitsastesse oludesse , mõtles Jott kahjutundega . 
1451	NA	 Hingatama , meenus Vildele . 
1451	NA	 Wiedemanni ilus sõna , sobiks küll hobuse mõtetesse : Nüüd tuleb kõrts , kus ta mind koduteel alati hingatas . 
1451	NA	 Kõlab modernilt nagu paljud vanad unustatud väljendid . 
1451	NA	 Oh Wiedemann , missugune varandus - mitmeti lõhnavad , hõrgult maitsevad , pehmed , kandilised , ümmargused , krobelised , siledad , teravad , jämedad , õrnad , peened sõnad ! 
1451	NA	 Isamaast ongi veel järel ainult sõnad ja isamaa varandusest see vana Wiedemann . 
1452	NA	 “ Kuidas kodus ? ” küsis Linda Vilde külaliselt , sest märkas , mis mehega oli . 
1453	NA	 “ Mis meil , meie ootame muudkui Piimamehe ilmumist . ” 
1454	NA	 “ Ei või olla ! ” ärkas Vilde oma mõtetest . 
1455	NA	 “ Vilde pole millaski olnud tähtsam ja aulisem kirjanik kui praegu ! 
1455	NA	 Saaksite te koju tulla , teid kantaks kätel . ” 
1456	NA	 “ Kolleega Tee on väga lahke , ” naeris Vilde . “ Mulle on üsna vastapidine mulje jäänud . 
1456	NA	 Kohe alguses , pärast Musta mantliga mehe ilmumist sain sotsiaaldemokraatlase kuulsuse külge ja see on ometi midagi taunitavat ning kirjastajaid ettevaatlikuks tegevat . 
1456	NA	 Kibedat leiba olen söönud , musta ja kibedat . 
1456	NA	 Eesti Kirjanduse Seltsi meelest olen vihatud ilmavaatega autor , kellele tänapäevgi auhinda ei kõlba anda , vaid üksi toetuseraha , mis mõjub kui teotuseraha ja mida seepärast vasta võtta ei saa , olgu elu kuitahes kitsik . 
1456	NA	 Küllap ütlete : need on mitu aastat vanad asjad , aga peate nõustuma - klaarimata need ju on . ” 
1457	NA	 Jott Tee silme ette lõi jupike Vilde vanast tekstist - 
1458	NA	 “ Mis te siis tahate , ” naeris Jott Tee . “ Teie Tokerjaid pole ju ükski veel unustanud ! 
1458	NA	 Noor-Eesti on surmani solvatud ! ” 
1459	NA	 “ Noh see ju heasüdamlik naerukene edvistamise ja ebeldamise vasta , väike pilge Tuglase Jumala saare ekstravagantsi ja Ridala laulutreppide kohta , kus virnas värskelt ahjust võetud sõnad , et lugejat jalust rabada . ” 
1460	NA	 “ Eestimaal ei ole miski kaelakohtulikum kui väike nali kolleega pihta , ” ütles Jott Tee . “ Ja kui kolleegal juhtub selja taga selts seisma , siis toda hullem . ” 
1461	NA	 “ Paistab küll sedamoodi olema , ” ütles Vilde . “ Naer tuleb ikka nuttes koju , nagu vanarahvas tähele on pannud . 
1461	NA	 Nüüd oleks mul Noor-Eesti kirjastuse abi tarvis , aga näed ! ” 
1462	NA	 Tuul näitas sügisehambaid , rebis lehti kaldaremmelgatest , sülitas rohelisi suutäisi tinakarva vette , tõukas neid külmavärinas jõge pidi alla Peipsi poole ; jäi siis äkki ootele , põõsa varju varitsema , et sealt kallale karata pahaaimamatule teekäijale . 
1462	NA	 Üksik naine pööras vasaku õla vastu tuult , surus muhve kõhtu ligi ja käed sügavale selle sooja sülle , hoidis kaelasooni krampis , nagu takistades sall-turbanit peast lendamast . 
1462	NA	 Naisel oli vihmahall suvemantel , selle kergitatud krae tagant käis must hatuline pael , mis hoidis karakullnahkset talvemuhvet kadumast ; nööridega poolsaapad astusid hooletult lompidest läbi . 
1463	NA	 “ Sihuke sügis , ja mul on sünnipäev , ja mina olen ometi hilissuvelaps ! ” ütles teekäija enesele . 
1463	NA	 Tõsi mis tõsi , ta oli Marie Heiberg , ta sai täna kahekümne seitsme aastaseks . 
1464	NA	 Tuul tõstis häält , tormas saagitsema , saigi ulakusega hakkama - Marie Heibergi turban harunes salliks , moondus õhuliseks keraks ja veeres nobedasti mööda kaldapealset , kuni tuul sellele peo alla pani ning pärna okstesse paiskas . 
1465	NA	 “ Siiski mitte jõkke , ” oli naine tänulik . “ Täna on õnne oodata . ” 
1466	NA	 Ta silis pihuga üle kolmepäevaste juuksetõusmete , rebis halliruutu salli pärna õõtsuvate kämmalde vahelt , keeras selle kõva käega ümber pea . 
1466	NA	 Nüüd sai vaid üht kätt muhves hoida , kuna teine pidi valvele jääma . 
1466	NA	 Heiberg tundis Kõigearmsama vaimu kohalolu . 
1467	NA	 Lõikasin oma juuksed ära , ütles Heiberg talle vaimus . 
1467	NA	 Ikka olin neid plettinud : küll arm neid kord lahti kammib . 
1467	NA	 Panin sahtlisse , kahju neist . 
1467	NA	 Ei ole abinõusid end maksma panna , muudkui ainult juuksed maha ! 
1467	NA	 Ja pärast juuksur nulliga üle ! 
1468	NA	 Panin täna lapsemoodi kleidi selga , ütles ta varsti . 
1468	NA	 Meenutan , sellest on kaksteistku aastat . 
1468	NA	 Kas sina elasid mulle oma reisidel niisamuti kui mina siin sulle - kaksteistku aastat ! 
1468	NA	 Su nägu on vast murelik , vast vihane , oletan , et olen tõesti ju sulle üks teine-kolmas , ja et üle piiri , et ise , et naine , et avaldan - siis võimatult tüütav ! 
1468	NA	 Aga seda oleks sa ju pidanud mulle kümme aastat tagasi ütlema ja mind hoiatama hirmsa traagika eest ! 
1468	NA	 Ah sul oli lapsega tegemist , õrna hingega ! 
1468	NA	 Eks sa näinud minu käekirja - see oli täis kasvanud , eks sa lugenud minu luuletusi - kas need olid naiivid ! 
1468	NA	 Nüüd sa naerad , kahetsed ja vihastad , et sind tülitatakse , aga mis mina pean ütlema ! 
1469	NA	 Marie Heiberg hõõrus rinnale tõstetud vasakut kätt paremaga , muhve kaenla all . 
1469	NA	 Siis märkas seda ka ise : ei tohi , doktor Juhan Luiga ei luba ! 
1469	NA	 Ta pistis mõlemad käed muhvesse ja ütles poolihääli : 
1470	NA	 “ Sa näed nii kurb ja õnnetu ja üksi , kallis Friedebert ! 
1470	NA	 Nägin sind Werneri juures , läksid mööda . 
1470	NA	 Aga see oli kevadel . 
1470	NA	 Ma pole sinuga ega sina minuga mitte kunagi kõnelnud , ikka oli see võõraste toonil , juba siis , kui mu esikkogu toimetasid . 
1470	NA	 Eile läksin sind nägema Werneri juure , sääl sind ei käinud . 
1470	NA	 Oli poolpäeva õhtu , ehk olid saunas ? 
1470	NA	 Ootasin sind oma juure , sa ei tulnud . 
1470	NA	 Mul on uks öösel ja päeval lahti su tuleku lootuses , võti väljaspool ees . 
1470	NA	 Sa peaks ju leidma mind küll , oma truud Mansit , Tähtvere 2 hoovi päält , ma olen sulle kirjutanud . ” 
1471	NA	 Marie Heiberg heitis pelgliku pilgu oma vasakule käele , kus peaks kõndima härrasmees , näpitsprillidega , irooniline ja peen . 
1471	NA	 Tuul tõi tühjusest prügi silma . 
1471	NA	 Piki kaldateed tuli vastu keegi kühmus naine ; Heiberg pidi jälle suu kinni panema ja vaimus kõnelema . 
1472	NA	 Friedy , ma ei suuda sind enam igas kohas ette kujutada , ma ei ole sind ju viis kuud näinud ! 
1472	NA	 Ma olen sind otsinud , ma olen su vari ! 
1472	NA	 Päev oli raske , olen nii palju kõndinud , ei tunne jalgu all . 
1472	NA	 Aga pää ei väsi ja süda ka mitte . 
1472	NA	 Kui sa mind enda juure võtad - sul ei ole minuga igav , sul ei ole iial parem kui siis ! 
1472	NA	 Mina olen Nietzsche tütrekene , ja sina suur Tuglas ! 
1472	NA	 Ma armastan sind ega pea oma genialiteetigi sinust kallimaks . 
1472	NA	 Sa võtad mind omaks naiseks , sa oled mulle mees , ma tean - see sünnib , aga millal ! 
1472	NA	 Minu elu ei ole muud kui kurbus sinu poolt olemata õrnuse , mingigi hääduse või lugupidamise ja õnne ihk ! 
1472	NA	 Ma olen sulle kõik oma uued luuletused kirjutanud , sa ütled , need kompromiteerivad sind ; mind küll mu laulud ei kompromiteeri , ma ise ka vist olen kurb ja naiselikult ebamäärane luuletus , mis üleüldse sellesse aega ja ilma ei kõlba . 
1472	NA	 Aga keegi ei saa oma tõsiseid tundeid olematuks teha , ehk olgu siis , kui ta lihtsalt enam ei ela . 
1472	NA	 No kas sind tõega see kompromiteerib , kuula , sa tead seda laulu küll - 
1473	NA	 See on seesama kaldatee , kas Friedebert siis iialgi siit mälestusi ei otsi , temagi ju armastab , miks ta muidu nii kurb , nii kurb on , et Marie süda iga kord valust kokku kisub , nagu seekord postkontori juures või tookord Kroonuaia uulitsas , kui teineteisest pääd pööramata mööda mindi . 
1473	NA	 Kui kaua veel see uhkus peab kestma ! 
1473	NA	 Mehed ju armastavad ka , sügavalt ja õnnetult . 
1473	NA	 Marie on seda Mart Saare elusaatusest näinud . 
1474	NA	 Mart Saar , see imeline helilooja ! 
1474	NA	 Heibergi Põhjavaimule on ta oma Põhjavaimu loonud , ja need kaks on üheks saanud ! 
1474	NA	 Mart Saar näitas kord Hüpassaares rohtunud metsateed , nad kõndisid seda , ühes kohas võttis Saar mütsi peast ja viipas mütsiga laia kaare : Eesti kuused kohisevad ! ning pisarad voolasid takistamata ja häbenemata mööda põski elegantselt hoolitsetud prantsuse habemesse . 
1474	NA	 Siin elabki Põhjavaim , siin tuli see viis kätte ! ütles Saar . 
1474	NA	 Üsna Urvaste metsatee moodi , ütles Heiberg , sääl elab minu Põhjavaim ja sääl võin ma tundide kaupa kõndida ! 
1475	NA	 Ja Marie võttis käed muhvest ning luges Emajõele oma luuletust ; pisarad voolasid ning tuul puhus otse suhu . - 
1476	NA	 Tuul viis luuletust põlispuie latvu pidi kaugele Peipsi poole . 
1476	NA	 Oli tuuline , oli kohisev , oli nagu kodulaanes . 
1476	NA	 Luuletaja ise oli ka nagu maanaine pika matka või metsa rõivastes , ainult käesoojendaja muhve reetis linnanaist . 
1477	NA	 Marie Heiberg hakkas Põhjavaimu viisi ümisema . 
1477	NA	 Talle oli sada korda öeldud , et ta viisi ei pea , et tal kuulmist ei ole , kuid Marie ise tundis , et see vale on , sest tal kumises kõrvus Mart Saare enda hääl , kui ta laulis . 
1477	NA	 Imeline laul , imeline helilooja , nii tundeline inimesena ! 
1477	NA	 Ja nüüd on ta abielusse heitnud ; armastades üht kaunist tüdrukut on ta pidanud armsama isa-ema käsul naituma tütarlapse vanema õega ! 
1477	NA	 See on sündinud , ja Mart Saar ei naerata enam iialgi ! 
1477	NA	 Kuuled , Friedy , ei iialgi ei naerata see mees , kes ei võta , kes talle määratud ! 
1477	NA	 Sinulgi olla nüüd pruut , nägin teid Werneris - krokodill ! 
1477	NA	 Ah Elo või ? ! 
1477	NA	 Õige nimega Emma Elisabet Oinas ! 
1477	NA	 Mul oleks sind päris häbi näha naisest valitsetuna , harilikust naisest , kes sind ka harilikuks teeks . 
1477	NA	 Friedy , kõik on sinu teha ! 
1478	NA	 Marie Heiberg tõstis vasaku käe rinnale ja hõõrus seda paremaga . 
1478	NA	 Hõõrutas ja triikis , kuni oma tegevust tähele pani : Ei tohi , hingelise segaduse märk , valitse ennast või muidu ! 
1479	NA	 Heiberg astus need paar sammu kaldast alla , ta oli madalas vees luigelilli näinud , ta küünitas end vee kohale , hoides tagasikätt paju sitketest okstest - ja saigi mõned varred murda . 
1479	NA	 Tema sünnipäevalilled , kuninglikud ! 
1479	NA	 Viin need Friedebertile . 
1480	NA	 Siis peab Marie kaua ootama , õhtapimedat , Friedebert ei taha , et keegi näeb , kuidas Heiberg tema akende all luurab , kuigi ta ei luura ju ! 
1481	NA	 Pimedal keskööl viin sulle lilled ja kirja Näituse tänavasse ära . 
1481	NA	 Ma olen sulle eila palju kirju kirjutanud , punase tindiga nagu verega , palju variante , ikka sedasama teises järjekorras , ma ei tea , millist valida , vahest viin kõik , vali , mis sulle meele järgi on ; nad on mul muhve taskus valmis . 
1481	NA	 Mul on pimedal õhtal nii õudne kirja üle õue su trepist üles viima minna . 
1481	NA	 Kardan , näen viirastusi . 
1481	NA	 Kuid olgem ise hääd , siis ei ole iial mitte halba . 
1482	NA	 Oh , säält ta tulebki ! 
1483	NA	 Vale ! 
1483	NA	 Üks teine , üks võõras ! 
1483	NA	 Süda seisatas ilmaaegu . 
1484	NA	 Mis ta mind vahib , see ilus poiss , pöörab veel ümbergi ! 
1484	NA	 Alati pööravad ilusad poisid ümbergi . 
1485	NA	 “ Need lilled pole teile , noormees ! 
1485	NA	 Mulle on Friedeberti maja ukski püha ! 
1485	NA	 Lähen puistan ta trepile , las astuvad ta jalad neist üle ! 
1485	NA	 Või astugu pääle , mul ükskõik ! 
1485	NA	 Aga teie minge , minge ! ” 
1486	NA	 Ja Jott Tee läks . 
1486	NA	 Teda polnud ära tuntud . 
1486	NA	 Tema oli küll kauge maa pealt Heibergi märganud , oli näinud muidu töntsaka ja lohakapoolse naise hetkelist ümbersündi peaaegu kauniks , ja sama kiiret kustumist . 
1486	NA	 Jott pani seda endamisi imeks . 
1487	NA	 Jott Tee läks tagasi vaatamata ja mõtles ühele Heibergi vabavärsile ; tüdruk polnud siis mitte viitteistki vana , kui selle kirja pani . - 
1488	NA	 Ma tahan tunda mure sügavust , tõe jumedat tõtt ja meeleäraheitmise hämarat õndsust . . . 
1489	NA	 Raskem rauast peab rist mu rinda rõhuma ja ahastus mu hinge , kus valusamalt kui tuli hõõgub elu , ja veripunase leegina loidab lootus 
1490	NA	 ja mu hinge kaisutab nõdrameelne ahastus . 
1491	NA	 Ma tahan üksinda olla , et tühjendada musta , kibedat elukarikat toredalt ja põhjani . . . 
1492	NA	 Luuletajad saavad kätte oma saatuse , mõtles Jott Tee . 
1492	NA	 Nad näevad seda ette ja kannavad hoolt , et luuleuiud täide läheks . 
1492	NA	 Jott mäletas , Richard Roht oli öelnud : Heibergile on kaks kord kaks - miljon ! 
1493	NA	 Äkki tuli Jotile üks teine mõte , ta jäi isegi seisma , et rahuliselt aru pidada . 
1493	NA	 Küllap see sedasi oli ! 
1493	NA	 Pidi leiduma eriline põhjus , kui Juhan Luiga nii metoodiliselt ja ülekohtuseltki Tuglase Felix Ormussoni ründas , autorit koguni Tuglas-Ormussoniks nimetas , nahutades toda novelli vormi pudeduse , konstitutsiooni puuduse , sisu naiivsuse pärast ja süüdistades stiilikirjanikku vildakas loogikas , vigases nägemisvõimes , dekatentsis ja milles kõiges ; artikkel puistas lausa mõraseid pärleid - Nagu marjad liia pesemise läbi oma lõhnava mahlakuse kaotavad , nii on Tuglase stiil väheandelise viilimise läbi vettinud . 
1493	NA	 Jahah ! 
1493	NA	 Kriitiline artikkel oli pea sama mahtu kui mahatehtav Ormusson - noh see on liialdus muidugi , ent iga kümnenda lause juures leiti mahti peatuda . 
1493	NA	 Ja ilmne põhjus - doktor Juhan Luiga kaitses oma naispatsienti sellisel ümber-nurga-meetodil , tehes teise inimese loomingu vastutavaks looja arvatavate pattude pärast ! 
1494	NA	 Oh Eestimaa , kui väike sa oled ! 
1495	NA	 Aga päevakangelane Tuglas ? 
1496	NA	 Tuglas istus oma kambris ja kritseldas paberilehekestele tulevase artikli teese , teksti poole häälega endale ette rääkides : 
1497	NA	 Kõik on kaalul . 
1497	NA	 Kas olla riikliselt ja haridusliselt vaba natsioon , või langeda tagasi endise orjuse ahelaisse ? 
1498	NA	 Meie oleme iserahvus , omapäraseks kujuneva kultuuriga , eristunud muist juba ammusist ajust . 
1499	NA	 Meil peab olema õigus täieliseks kultuuriliseks enesemääramiseks , mis on võimalik ainult täielise poliitilise enesemääramise raamides . 
1499	NA	 Vastasel korral ootab meid läkastus ja surm õhupuuduse käes . 
1500	NA	 Nõnda kirjutas Tuglas , tõmmu juuksepahmakas vajumas laubale ja lopsakad huuled vormimas sõnu : Tuglas luges häälega kõiki tekste , nii omi kui võõraid , nii kaastöid kui kirju , olgu kodus või kohvikus , olgu öösel või päeval . 
1500	NA	 Rütm , lause rütm ennekõike ! 
1500	NA	 Toda ta ei teadnud - üks kiri oli juba postipaunas , juba saabumas , Tallinna templiga tüse kiri , loe siis poole või täis häälega või üsna hääleta . - 
1501	NA	 Teie , Sina ! 
1502	NA	 Jooksin Kadriorgu . 
1502	NA	 Jalutades lugesin Su kauneid sõnu , ikka ja jälle uuesti joobudes . 
1502	NA	 Tulin koju nagu uimas . 
1502	NA	 Kallasin üle õmblejanna lõhnaõliga . 
1502	NA	 Heitsin voodisse - Su armastuse sõnad paljal rinnal , et olla üksi ja segamata omas õndsuses . 
1502	NA	 Ah , sama kui siis , tol viimasel ööl ! 
1503	NA	 Kuid ma aiman , et Sa nüüdki ei tule - Sina , kes Sa kunagi ei tule ! - ja mu igatsus muutub kibeduseks ja sedamööda resignatsiooniks - kuid seda viimast ma kardan : tahan ennem kannatada ja märatseda kui jälle tarduda allaheitlikkusse . 
1504	NA	 Ebamäärane ja nimetu on meie vahekord . 
1504	NA	 Oh seda lennulist armastust ! 
1504	NA	 Spontaanne minuti-õnn ! 
1504	NA	 Silmapilkne meeleheitlik andumissööst ! 
1505	NA	 Tean Teid olevat õnneliku teistega , kuid sellest ehk lõpuks olenebki minu õnn . 
1505	NA	 Tõesti : kuis leiab imetlust , kuis õrritab mind teadmine teistest naistest Teie ümber . 
1505	NA	 Ja eks meelita suurel määral minu iseteadvust Teie “ langemine ” teiste juurest minu juure . 
1505	NA	 Ah , nii väiksed on minu nõudmised , sellepärast et nad on liig suured . 
1505	NA	 Teie , Sina ! 
1505	NA	 Andke mulle andeks minu kiri , kui ta ehk tuleb mitte parajal ajal. 
1506	NA	 Ah vabandage , vabandage , olen Teid päris Marie Heiberglikult üle külvanud luuletustega - vabandage ! 
1506	NA	 Siiski lisan kaks sonetti - “ Küll üle küpse aia tuulehoog ” ja “ Kuis võiksin magada , kui armastan ma nõnda ” ning tertsiinid “ Ma raputasin omilt valgeilt niudeilt ” . 
1506	NA	 Minul on kaastööd kas või kümne Siuru jaoks . 
1507	NA	 Teie 
1508	NA	 Marie Under . 
1509	NA	 See oli teine Marie , aga jällegi Marie . 
1510	NA	 Rahvas voolas Oleviste kirikusse , nagu oleks see nüüd tõepoolest Oleviste rahvamaja , voolas usulise harduseta , jumalakartuseta , rahva hardus oli ilmalik ja kartus surmalik . 
1510	NA	 Mõni küll kohmetas lävel , pühkis jalgu , tasandas häält , ent vaatas vilksti vasakule-paremale , nägi seal harilikke laial naerul nägusid ja murest halle palgeid , nägi kaasa tassitud punaseid plagusid ja mõnd häbelikult lontis sini-must-valgetki ; kuulis rämedat juttu , edevat itsitust , saabaste hoolimatut astumist , valjuhäälset tuttavate tervitamist ; haistis pinutaguse luhvti ja prantsuse aroome , vene soldatisaapa tökatiläpatust ja lumiste naisejuuste hõrku lõhna - ning pidi tahes-tahtmata leppima pühalikkuse pagendamisega siit iidsete võlvide alt . 
1511	NA	 Kirik tuli rahvast puupüsti täis . 
1511	NA	 Kõik vist ei mahtunud sissegi , istuma igatahes mitte ja vahekäikudesse seisma vaevalt . 
1512	NA	 Jott Tee nihutas end kui ettur malelaual ; sammhaaval ja väikeste pauside järel jõudis raudse välisukse häälest kaugemale , hapust raudtee-lehalisest meestekambast eemale , jäi kesklöövis peatuma ilmselt vabrikuplikade varblaseparve serva - neist ulatas ta pilk üle ja kõike õhkugi ei tarvitnud nad ära . 
1512	NA	 Enamlaste kihutuskoosoleku algamist oodates vahtis Jott Oleviste kuulsaid tähtvõlve , püüdis meelde jätta kahe nelinurkse tähe põimingust tekkinud ornamente , neid jooni , kaari ja kumerusi , mis pidid vaatlejale meenutama kõrgemaid asju kui maapealne mäsu ja kisklemine . 
1512	NA	 Kes teab , kas toda taevalage rohkem näha lastaksegi . 
1513	NA	 Võnnu mehe Gustav Suitsu pärast oli Tee siia sõitnud , et mis too kõneleb , mis ideed on pagulusest kaasa toonud , avarilma tuultest välja kurnanud . 
1513	NA	 Mida ülejäänud mehed pajatavad , võis ette aimata - ei olnud erakonda , kes kavatseks Vene impeeriumist välja kõndida , isegi nüüd , pärast punast Oktoobrit mitte . 
1513	NA	 Koguni Jüri Vilms lootis : Vrakist mitte lahkuda , demokraatia võidab Venemaal . 
1513	NA	 Sotsialistide-revolutsionääride ehk esseeride vasak tiib väitis : vääriks kommunismiga katsetada ; parem tiib oli radikaalsem : peaks mõni tagavara-variant ka olema . 
1513	NA	 Esseer Suits kuuldavasti pooldas Venemaast lahtiütlemist , talle vaieldi vastu oma parteistki - Eduard Laaman : Suits on veidike sensatsiooni teinud , püsiv ja kindel rahu ei ole mõeldav , kui Venemaale ta õhuaken Euroopasse kinni lüüakse , kõige vähem halb lahendus on föderaalriik Venemaa koosseisus ; Mihkel Martna : Suitsi väide täielise riikliku eraldumise asjus ei ole meie partei seisukohast vastuvõetav , see ei vastaks meie rahvastiku eluhuvidele , selle teostamiseks puuduvad väljavaated . 
1513	NA	 Enamlastele muidugi oli asja arutaminegi vastukarva , nonde plaan käis igavesti koos suure vene rahvaga ; Jaan Anvelt : Tööliste klassi kohus on olla vastu Eestimaa Venemaast äralahutamisele või Eesti osariigile . 
1514	NA	 Kas tõesti õnnestub kommunistidel töötavaid masse üles keerata ? 
1514	NA	 Neil näikse kõvasti abiväge olevat kokku aetud , soomeugri palgejoonte seast paistsid need selgelt silma , seda enam et needsinatsed ei püsinud suuga söögi poole , vaid sandarmite kombel näoga rahvahulga vastu . 
1515	NA	 “ Rahvas seisab kui Kalevipoeg isa haual , ” ütles keegi , tihedalt Joti külje vastu pressitud . 
1516	NA	 Jott pööras pead : sotsiaaldemokraat Karl Ast ja kirjamees Karl Rumor ühes isikus . 
1516	NA	 Jott Tee pigistas tunnustavalt kolleega sõrmi , salakesi , külg külje kõrval seistes ; avalikuks käesurumiseks polnud ruumi . 
1516	NA	 Ast trügis edasi liikuda , mõtles vast sõna saada : tema oli tuline iseseisvuslane - nagu südamepõhjas Jott Teegi , nagu paljud esileküündimatud ja-teised , jt , jott-teed . 
1517	NA	 Jott Tee märkas Aino Suitsu . 
1517	NA	 Soomlanna , abielu tõttu Vene alam , seisis otse kantsli all , oli palavusest või ärevusest kübara peast võtnud ja mudis selle serva närviliste sõrmede vahel . 
1517	NA	 Tema tumedad juuksed , piimvalge lahk keskel , olid tihedalt ümber näo-ovaali ; Jott küll ei ei näinud , kuid arvas , et Aino Suitsul on krunn või sõlm või pannal kuklas , muidu ei oleks juuksed nii kangesti pingul . 
1518	NA	 Poliitika paneb Gustavi situatsioonidesse , mida tema loomus välja ei kannata , mõtles Aino Suits . 
1518	NA	 Naine märkas murega , kuidas ühes tropis seisnud võõranäolised rahva hulgas laiali lagunesid , silmanurgast vahemaad lähima seltsimeheni mõõtsid ja ennast ligemale või kaugemale kehutasid , nagu hargneksid lahinguväljal ; aina uusi punalippe rulliti lahti ja mõni neist sokutati altari ettegi . 
1519	NA	 Vaesekesel valutab hammas , mõtles Aino Suits oma mehest , ainult joodi abil saigi öösel pisut und ; tema kalosside sõjakvaliteet laseb märga sisse , mis ime siis , kui häda välja lööb . 
1520	NA	 Anveldi alguskõnet kuulati viisaka vaikusega , mõned üksikud heakskiidu hõigatused ei ületanud sündsuse piire . 
1520	NA	 Lõpus läks kommunistlike hüüdlausete pildumine siiski liiale , kõnemees tõmmati hõlmapidi kantslist alla ja pisukese trügimise järel hakkasid sealt ülalt Gustav Suitsu näpitsprillid läikima . 
1520	NA	 Poolehoiukahin läbis kirikut nagu kerge suvetuul põldu . 
1521	NA	 Hea et ta prille maha ei unustanud , mõtles Aino Suits . 
1521	NA	 Kõne on küll hoolega valmistatud ja maha harjutatud , aga prillide puudumine viib siiski segadusse , kui ei näe , kellele kõneled ja kuidas see mõjub . 
1522	NA	 “ Nüüd näib rahvusvaheline tund löönud olevat ka Eesti vägistatud rahvuse vabastamiseks . 
1522	NA	 Saksamaal ei ole mingit põhjust selgunud tõsiasjaks pidada , et Eesti riiklikult tahaks liituda just Saksamaaga . 
1522	NA	 Kuid ühtlasi vaidleme ka kohe nende Vene sotsiaalpatriootide käsituse vastu , mille järele Eesti riikliku olemasolu küsimus kuulub Vene rahvale . 
1522	NA	 Peame kahjatsedes kinni naelutama , et Kõigi Venelaste Isevalitseja ikka veel edasi valitseb Vene demokraatia ühe osa vaimus , mis ihkab kõike määrata Läänemerest Vaikseni mereni . ” 
1523	NA	 Kostis üksik vile nagu märguanne , sellele vastati paarist-kolmest punktist , siis nähtavasti jäädi äraootavale seisukohale . 
1524	NA	 “ Rahvuslikult ja haridusliselt võõras Suur-Venemaa tsaarivõim ja kodanlus on meiega paarsada aastat koletislikult ümber käinud , otsata korralageduse ja reaktsiooni tõmbused Venemaal on praegugi nii ähvardavad , et see meie revolutsiooni võitusid kalliks pidavat rahvast tundmuste ja järelkaalumiste poolest Venemaa külge ei köida ja . . . ” 
1525	NA	 Edasi ei olnud midagi kuulda . 
1525	NA	 Ennist laiali paigutatud enamlased vilistasid katkestamatult , ehk nad küll keelt ei osanud ega seepärast võinud aru saada ; vile tuli kõigist punktidest üle suure kiriku ; teised tahtsid kuulata , hakkasid rahulolematusest jalgu trampima ja karjuma ; tubli veerand tundi käis säärane mürgel , et tähtvõlvid sisse langeda ähvardasid . 
1526	NA	 Gustav Suits võttis kantsli servast kinni , kallutas end ette ja karjus : 
1527	NA	 “ Saksa ja vene väed välja ! 
1527	NA	 Rahvahääletus läbi viia iseseisvuse küsimuses ! ” 
1528	NA	 Kostis plaksutamist ja hurraahüüdeid , mis võikasse vilekoori summutati . 
1529	NA	 “ Tühjendada Eesti maa ja veed Saksa ja Vene okupatsioonivägedest ! ” möirgas Suits , kuidas hing võttis . 
1530	NA	 Kujuteldamatu lärm vastas talle . 
1531	NA	 “ Elagu iseseisev Eesti Töövabariik ! ” kisendas Suits ja tuli robinal kantslist alla , kontsad vaevu astmete servi puudutamas . 
1532	NA	 Aino Suits nägi , kuidas üksikut sini-must-valget püüti maha rebida , kuidas kümned käed selle kaitseks tõusid , nõnda et kähmluseks läks . 
1532	NA	 Aino võttis Gustavil kähku käe alt ja hakkas teda väljapääsu poole tüürima ; rahvahulk avas neile aukartlise koridori . 
1533	NA	 Hetk enne välisust lõikas tee ei keegi muu kui Viktor Kingissepp ise . 
1533	NA	 See sisistas nagu samovar : 
1534	NA	 “ Kui Suits sellest veel korra peaks rääkima , siis teadku , et ripub telefonitulba küljes ; Tallinnas tulpasid jätkub . ” 
1535	NA	 Suitsud said ukse lahti , ei vaadanud vasakule ega paremale , ei kiirendanud ega aeglustanud sammu , kadusid paksu lumesattu , vastatulelik tuul tasandas nende jäljedki . 
1536	NA	 “ Neetud ! 
1536	NA	 Pool jäi ütlemata ! ” pahandas Gustav Suits . 
1537	NA	 “ Sa olid külvaja , ” lohutas Aino . “ Pisukesest seemnest kasvab kõrge vili . ” 
1538	NA	 “ Kui sirp enneaegu päid maha ei lõika . ” 
1539	NA	 Läbi palituvarruka oli tunda , kuidas Gustav Suits vihast ja erutusest kees . 
1540	NA	 “ Nüüd rutem kui muidu tagasi üle lahe , ” otsustas Gustav Suits . 
1541	NA	 “ Minu armsale Liisankatule , ” unistas Aino . “ Pisi-Mareti juure . ” 
1542	NA	 “ Minu vabariigi aeg ei ole veel tulnud , ” ohkas Gustav . “ Aasta tagasi idealiseerisin veel revolutsiooni . 
1542	NA	 Nüüd on selge : punaste veretööd on annud hoobi sotsialismile . 
1542	NA	 Iialgi ei taha niisuguse erakonna liitlane olla , kes niisuguseid mõrtsukatöid sanktsioneerib või vähemalt toleerib - klassivõitluse ja sotsiaalse revolutsiooni nimel ! 
1542	NA	 Mõtelgu töörahvas ise , mis tahab , minu asi on olnud valgustöö , aga seda ei lasta teha . ” 
1543	NA	 “ Sa ju tegid , Gustav , sa ju tegid ! ” 
1544	NA	 Nad viskasid paar jänesehaaki sisse , ennegu salakorterisse kadusid . 
1544	NA	 Gustav pimendas akna , istus kolmest jalast lõnkuva laua taha ja kirjutas märkmikku - 
1545	NA	 Gustav tõusis nagu ümber vahetatud , naeratas , süleles Ainot ja ütles : 
1546	NA	 “ Kui ma viimati Maretit vannitasin , ütles see võrukael : Pappa on runoilija , mutta ei kirjoita runoja . 
1546	NA	 Lapsesuu ütleb tõtt , valusat , eks ole tulnud mitmel maal ja mitmes linnas kortereid vahetada , paraku pole need olnud luule sepikojaks , vaid informatsioonibüroo ja päevapoliitika tüütav läbikäigukoht . 
1546	NA	 Olen ärakadunud poeg oma pärisameti juures . 
1546	NA	 Ja tundeline paradoks : ma ei või end samastada kummagi võitleva poolega . ” 
1547	NA	 Aino suudles Gustavit . 
1547	NA	 See oli ülim , mis naine sel hetkel võiks . 
1548	NA	 Isamaa on hädaohus ! kirendas kõikidel kuulutustulpadel . 
1549	NA	 Loodetud kümne tuhande asemel kogunes püsside alla vaevalt paar tuhat poissi , neistki kadusid mõned kõige nelja tuule poole , niipea kui hüvad saapad jalga tõmmatud ; ja püsse ka ei jätkunud . 
1549	NA	 Eestlane ei ole kunagi saanud sõdida iseoma kodumaa eest , see oli harjumata mõte . 
1550	NA	 Aga kui 27. novembril 1918 vene valgete korpus kergel käel Pihkva linna punastele loovutas ja Eesti territooriumile valgus , ja kui Punaarmee järgmisel päeval Narva vallutas ja järgmisel päeval Eesti Töörahva Kommuuna välja kuulutas , siis oli selge , et noort Eesti riiki , mis seni oli vaid seadusandlikult ja teoreetiliselt olemas , pidi kaitsma eestlase enda käsivars . 
1550	NA	 Üliõpilaste Asemike Kogu otsustas : kõigil üliõpilastel in corpore kaitseväkke astuda ! 
1550	NA	 Hurraa , öö läbi koguti kuraasi ning lohutati pruute - ja nii mõnigi jäi hommikul väeosast maha . 
1551	NA	 Henrik Visnapuu oli õnnetu : kuigi üliõpilaste kaitseliidu liige ja püssikandja , polnud ta paukugi teinud , ja nüüd veel tunnistas komisjon väeteenistuseks kõlbmatuks ! 
1551	NA	 Mehekski kõlbmata seega ! 
1551	NA	 Aga kõik polnud kadunud , sihukesi mehi leidus teisi ka , ja kes ütleks , et häda ajal kõige viletsamgi asja ette ei käi - 2. polgu juurde loodi eriüksus polgu eriülesannete täitmiseks ; mis ülesanded need võiks olla ja kas neid ülepea tekib , see pidi hiljem selguma . 
1551	NA	 Kokku sai sõpruskond - Henrik Visnapuu ja Richard Roht ja August Gailit pluss Jott Tee ja Jaan Ainelo pluss Voldemar Kures ja mõned mittekirjanduslikud poisid veel . 
1552	NA	 Veidi enne jõule anti salajased käskkirjad viia Ahjale , Rasinasse ja Räpinasse . 
1552	NA	 Keegi ei teadnud , kus front on , aga kuskil tee peal ees ta olema pidi ; juhised ja käskkirjad naelutati Ainelo vankri alla telje külge , nii et sellest isegi Ainelo valge hobune ei teadnud . 
1552	NA	 Kuni Ahjani oli vaikne , sõjast ei kippu ega kõppu , nähti vaid ühtainumast eksinud sakslast koos allohvitseriga , nende hirmutamiseks ja oma tuju tõstmiseks põrutati kogupauk õhku , nii et sõjameestel oli hoopis teine minek . 
1552	NA	 Nõnda ristiti Visnapuu poiste püssid , ja võidi rahul olla , kui ka rohkem elu sees ei paugutataks . 
1553	NA	 2. polgu üksused olidki Ahja mõisas . 
1553	NA	 Seal paistis olukord olema nagu filmis - punaste tervitustele polnud võimalik vastata , sest ainus kahur oli laskekõlbmata ja kolmest kuulipildujast streikis kaks . 
1553	NA	 Käskkirjad võeti täitmiseks , ent keegi ei teadnud , kas käsuviijad Rasinasse edasi pääsevad . 
1553	NA	 Ometi pääses : tee oli ära lõikamata veel . 
1553	NA	 Kuid Rasinas valmistuti taganemiseks ja nõnda tuli nende vanal valgelgi Lääniste suunas taganeda ; ka Võnnust taganeti , ja Tartu altki taganeti . 
1553	NA	 Tartu oli ei-kellegi-linn . 
1553	NA	 Visnapuu poisid uhkeldasid vene sõjaväelt rekvireeritud vattides ja papaahadega , sest miskit sooja pidi ju selga saama , ehkki vene munder võis elukardetavaks kujuneda kohtumisel omadega või valgete või sakslastega . 
1554	NA	 Visnapuule anti teada : enamlased on tema venna ja isa juba vangi võtnud , tehku Henrik et kaob . 
1554	NA	 See plaan oli Visnapuul endalgi - Tartusse ei oleks võinud niikuinii jääda . 
1555	NA	 Neid oli üksteist , kes kahele hobusele mahtusid , kaasa arvatud prouad Kures ja Tuglas . 
1555	NA	 Richard Roht oli kuskilt hankinud kõrge palaviku , tema pakiti veovankri keskele poollamaskeli istuma nagu mõni ülemjuhataja . 
1555	NA	 Mindi Ilmatsalu maanteed Viljandi maanteele välja . 
1555	NA	 Maa oli paljas ja regedega mehed püsti hädas ; ent kohe esimesel ööl hakkas lund alla ajama ja nüüd tuli vankrimeestel kitsas kätte . 
1555	NA	 Lokerdati edasi mis lokerdati , lõpuks jäädi toppama hirmpika voori taha , need olid Pihkva alt Viljandi poole taganevad vene valged . 
1555	NA	 Kuulus Balahhovitši vägi näis mardisantlik - vene sinelite peale eesti tagakambrite vaibad mässitud , läkiläkide peale suurrätid tõmmatud , ühel sangaril koguni eideseelik peleriinina õlgadel . 
1556	NA	 “ Kto jedet ? ” nõuti karmilt . 
1557	NA	 “ Jeedet pervõi vsjerossiiski siuruski santlagerski polk ! ” vastas Richard Roht oma kasukate seest , ennegu keegi sõna üles leidis . 
1558	NA	 Adjutant kiirustas pääliku juurde . 
1558	NA	 Oli kohe tagasi ja nõudis ülevenemaalise siuru santlaagrite polgu komandöri oma komandöri juurde . 
1559	NA	 Roht tundis vene värki , ta oli Bessaraabia ja Rumeenia sõjakäigud kaasa teinud ja teadis , et ainult ülbus võib asja päästa . 
1559	NA	 Ta laskis oma adjutandil vastata : 
1560	NA	 “ Tulgu teie päälik ise siia . ” 
1561	NA	 “ Millises auastmes on teie päälik ? ” 
1562	NA	 “ Polkovnik . 
1562	NA	 Aga teie oma ? ” 
1563	NA	 “ Kapten Mikoša , ” vastas adjutant üpris löödult . 
1564	NA	 Ja nüüd hakkasid adjutandid läbirääkimisi pidama : valged nõudsid relvade loovutamist ning teise hobuse ja vankri ära andmist ; santlaagrid ei tahtnud sellest kuuldagi . 
1564	NA	 Kõnelus kujunes valjuks ja pahaendeliseks . 
1564	NA	 Jott oli mures : muist pidi halva tee tõttu nagunii vankrite kõrval jala sumpama , mis siis veel , kui teine hobune võetakse - ja kuniks seda ühtegi ! 
1564	NA	 Richard Roht palavikus ja kaks maskeeritud daami hulgas ! 
1565	NA	 Henrik Visnapuule meenus : täna on vana kalendri järgi tema sünnipäev , kas peab tema nüüd , värskelt kakskümmend üheksa vana , mulda sööma minema või on saatusel armuaega varuks ? 
1565	NA	 Narr on saada sõjasangariks , kui sõditud polegi . 
1565	NA	 Või peaks ta oma püssi tühjaks laskma liitlase peale , kellega tal on ühine vaenlane , kuid kes ise on ka tegelikult vaenlane - sest teada on , et valged ei poolda suure jagamatu Venemaa tükeldamist ? 
1566	NA	 Selle aja peale oli adjutant Kures välja mõtelnud maailmatu santlaagrite väe , mis kohe kõiki teid pidi järele jõuab , ja see oli mardisantide pataljonile argument maanteerööv peatada ning santlaagrite staap mööda lasta . 
1567	NA	 Mis ees ootas , oli teadmata . 
1567	NA	 Siuru sinilind oli neid päästnud - seks korraks . 
1567	NA	 Sõideti läbi kannatava maa Viljandi poole . 
1567	NA	 Henrik Visnapuu mõtles põlevatest taludest , möödaminnes maha lastud peremeestest ja hanges või kaevikus külmetavatest relvavendadest ; mõtles udara paistetuses inisevatest lehmadest ja püssipaukude vaheajal talitavatest perenaistest , hirmukil lastest sängi all ja sõjasaagiks langenud tüdrukutest , eakaaslaste pruutidest ; mõtles maast ja rahvast , elust ja surmast , vabaduse verisest hinnast . 
1567	NA	 Vankri tuiutavas liikumises läbi otsata öö hakkas kujunema üks rütm - 
1568	NA	 Kui kohv , mida Werneri piigad laiali kandsid , polnuks nii kahvatu ja kui võisaiakesed taldikutel polnuks kes-teab-millisest ja kes-teab-kuidas-hangitud jahust ning margariinist , siis ei võinuks küll mitte arvata , et sõda alles käib . 
1569	NA	 Publikum sumises , suitsurõngad tõusid lae poole , otsimata igavikku . 
1569	NA	 Keegi kohevas rebaseboas daame tõstis kõrgele oma tillukese pihu , milles hoidis veel tillemat peeglikest , et musimokad lahingupunaseks võõbata ; ta tegi avalikku tualetti nii elegantselt ja süüdimatult , et Jott Tee kiusatust tundis püksirihm vallandada , selle peal habemenuga ihuda ning põsed üle kaabitseda , aga paraku - habenaväits oli kodus lauasuhvlis ning silmnägu lage ülearugi . 
1570	NA	 Jott pandis tähele : publikum oli rohkem naissuguline kui vanasti , küllap noorte meeste arvel , kes ju olid kargutamas kutsumata võõraid Eesti piiridest välja . 
1570	NA	 Silma hakkas päris uusi nägusid , peale kasvanud noore sugupõlve õiekesi - ühed sellised näitsikud olid okupeerinud laua Tuglase latris , ilma et neil oma kuritööst aimugi olnuks ; Tuglas muidugi istus kuhu sai , nimelt malehullude põlise laua taha , riskides sealt iga hetk välja aetuks osutuda . 
1570	NA	 Johannes Aavik istus tema vastas ja Jott Tee oli ka ära mahtunud . 
1570	NA	 Pisut imelik laudkond , aga sõja ajal juhtub segasematki . 
1571	NA	 Kõige esiteks päriti üksteiselt rindeuudiseid , see oli niisama endastmõistetav kui tervise ja käekäigu järele küsida . 
1571	NA	 Vastused oli lootust andvad , ehkki umbkaudsed - väerind liikus jõudsalt , see oli kindel , kui jõudsalt just ja kus parajasti paiknes , see oli teadmata ; varsti võtame Petrogradi ära , aga mis me sellega teeme ; siis teeb Petrograd meiega - neelab meid alla . 
1572	NA	 “ Kirjandusse ja kunstisse ei ole veel ükski sõda elustavalt mõjunud , ” ütles Tuglas . “ Õhku on puhastatud , tõsi , kuid seda on tehtud mürgiste gaasidega . 
1572	NA	 Mitte üksi , et midagi väärtuslikku ei ole loodud , vaid endistestki kultuuriväärtustest on hiiglaosad hävitatud . 
1572	NA	 Missugune vaimline lilleaed , kunstide ja teaduste triiphoone oli Euroopa enne selle suure palangu süttimist ! ” 
1573	NA	 “ Aga me oleme tegemata jätnud , mis me teha oleksime võinud ! ” hüüatas Aavik . “ Enne revolutsiooni võis mõelda , et meie lehtede nõrk rahvuslik toon ja värv tuli väliseist surveoludest . 
1573	NA	 Kui üle öö ilmus täielik trükivabadus , mina küll arvasin , et nüüd kaua surve all hoitud rahvuslik tunne täies hoos välja kisendab oma meelepaha ja oma hõiske , oma oleviku nõuded ja tuleviku püüded , et meie ajakirjandus ja kirjandus on kui paisu tagant pääsenud kevadvesi ! 
1573	NA	 Ei midagi säärast ! 
1573	NA	 Ja sedagi arga , nõrka , mannetut rahvuslust , rahvusluse varju sõimavad meie sotsialistid marurahvusluseks . 
1573	NA	 Siin peaksid kividki kisendama ! ” 
1574	NA	 “ Noh mõni isamaaline sõjaluuletus on ju olnud , ” ütles Jott . 
1575	NA	 “ Ei ole ! 
1575	NA	 Ainult sõja koleduste siunamist , ja sedagi mööda minnes , pealiskaudselt , ” ütles Aavik . 
1576	NA	 “ Aga Visnapuu - Mul on valus ja häbi . 
1576	NA	 Ajal , mil magasin , tapeti inimest , Mil katsin end vaibaga , poodi inimest , Süda pisteti läbi , ” ütles Tee . 
1577	NA	 “ Poos , fraas , vigurdamine kõik , teisel hommikul tuli kõige rahulikuma meelega Wernerisse , ” ütles Aavik . 
1578	NA	 “ Ilus on surra , kui oled veel noor , Nii päikesen magama minna - see on Visnal ju küll õnnestand ja head vastakõla leidnud , ” ütles Tee . 
1578	NA	 Kuid Aavik oli järele jätmata : 
1579	NA	 “ Tühi fraas ! 
1579	NA	 Kui see nii ilus on , miks ta siis ise surma ei läind ? 
1579	NA	 Võimalus ju oli . 
1579	NA	 See on banaalne koolifraas , tuttav juba Horatiusest saadik ja ära leierdet . 
1579	NA	 Oleks ta öelnud , et nii kurb , nii kahju , nii hirmus on noorelt surra , aga polnud parata , aeg , olud ja isamaa nõudsid selle ohvri , siis oleks olnud algupärasem ja ehtsem . ” 
1580	NA	 Ettekandja tõi uued kohvid ja klaasi vett sinna juure , nagu Viinis olla kombeks . 
1580	NA	 Herra Aavik hakkas surmapõlgliku näoga sahhariini tibutama ja Tuglas lõssi sekka loksutama ; Jott kasutas juhust pidada väike loeng , et juba rahvalaulikud ei tavatsenud sõjast laulda , nad laulsid pigem tööst , see ju rahvuslik omapära . 
1580	NA	 Eestlane ei ole militarist , eestlasel pole olnud võimu oma isamaad kaitsta , oma poegadele on ta õpetanud võõrväes käitumist : ära kipu esirinda , ära jää taha , säilita elu , meid on vähe - esimesed heidetakse , tagumised tapetakse , keskmised koju tulevad ! 
1580	NA	 Riiklikult mõeldes ongi elus põllumees parem kui surnud sõjamees . 
1581	NA	 “ Seda ma ju räägin - rahvustunne on nõrk ! 
1581	NA	 Ei mingeid kirgi ! 
1581	NA	 Kõiki meie paremaid töid iseloomustab mõistuse vasaratöö ! ” üles Aavik . “ Värsitehnikast ärme parem räägi , meetrumiga ei tule keegi toime ! 
1581	NA	 Oh Under , Semper , Visnapuu , Alle , Barbarus ja muud , ma palun , ma vannutan teid : õppige enne vähemalt kümneni selgelt lugema , siis alles hakake luuletama ! 
1581	NA	 Too rütmikuulmatuse häda on juba Kreutzwaldilt päritud , Kreutzwald kah ei mõistnud kaheksani lugeda , kui Kalevipoega sigitas ! ” 
1582	NA	 “ Tõsi see on , et regivärss Kalevipojas paiguti lohiseb nagu regi looja järel , aga ei tohi unustada eepose otsustavat tähtsust Hurda elusaatuses või Eesti Üliõpilaste Seltsi ilma sünnitamisel - nood kuulsad rahvusvaimustatud Kalevipoja-õhtad ! 
1582	NA	 Nii et mina saan neist vihastest inimestest natuke aru , kes ei taha kuuldagi Kalevipoja ümbertegemisest , mis tegu nad otse pühaduse rüvetamiseks nimetavad , ” ütles Tee . “ Või võtame koolipoiss Vilde - tassis eepost gümnaasiumi kaasa , sest teda oli vihastanud Niibelungide-kultus , Kalevipojast sai poliitiline relv , mille toruots Eduardi enda vasta suunati . ” 
1583	NA	 “ Kas teie , herra Tee , olete Kalevipoja otsast otsani läbi lugenud ? ” küsis Tuglas . 
1584	NA	 “ Järjest ei ole . 
1584	NA	 Kord siit , kord sealt . ” 
1585	NA	 “ Sääl see on ! ” pahvatas Aavik . “ Ükski ei ole lugend , ja kõik teevad näo , nagu oleks see neil pääs ! 
1585	NA	 Kõik maitsevad valitud kohti , ja mispärast - sest üleni ei ole see kirjatükk maitstav ! ” 
1586	NA	 Jott Tee lootis jututeemat muuta : herrad Jaan Jõgever ning Johannes Voldemar Veski tulid , vahtisid ringi , nendegi tavaline laud oli läinud ; ettekandja küsis luba , tõi kaks tooli juure ning sobitas malelaua ümber . 
1587	NA	 “ Meie siin arutame , kas ja kuidas peaks Kalevipoega parandama , ” ütles Tuglas . 
1588	NA	 Mõlemad tulnukad süttisid . 
1588	NA	 Teema oli igihaljas ! 
1589	NA	 Veski ütles : 
1590	NA	 “ Kalevipojaga pole tema ilmumisest peale rahul oldud , uuemal ajal oli eriti vihane Leetberg . 
1590	NA	 Uutes trükkides ongi teda kohendatud , küll vaid keelekuube . 
1590	NA	 Nüüd oleks tarvis seisukoht võtta - kas lappimise piiridesse jääda või loova laadi kõrguseni ulatada ? 
1590	NA	 Vigu on mitte ainult õigekirjutuses , vaid ka sõnade muutmises , kindel värsimõõt on asja annud eksivormide sünnitamisele . 
1590	NA	 Aga teos sisaldab ka kõlbuslisi valimatusi . ” 
1591	NA	 “ Nõiataadi tütre vesivärava kinnikiilumise stseen näituseks , ” ütles Tuglas . 
1592	NA	 “ Nojaa , seda on veerinud ka need , kes muidu Kalevipoega kätte ei võta . ” 
1593	NA	 “ Ma ütlen veel üks kord - Kalevipoja värsimõõt ei vasta regivärsi reeglitele , ” ütles Aavik . 
1594	NA	 “ Selle kohendamine oleks kogu teosest õige sügavalt läbiulatav töö . 
1594	NA	 Leppigem kokku - see on Kalevipoja värsimõõt , mitte rahvalaul , ” ütles Veski oma leplikul moel . “ Ma tean , kuis herra Aavikule meeldiks , aga uuelaadilistele ilmingutele ei tohi meie maad anda , ei tohi külge pookida midagi , mis meie eht rahvaluulele võõras ja enam uuele kunstluulele omane võiks olla . ” 
1595	NA	 “ Ja ometi võiks Kalevipoeg uuele põlvele olla seesama , mis vanale põlvele oli , kui teda ajakohastada , keele ja luuleteooria avastusi kasutada , ” vaidles Aavik . “ Uus lugeja ootab rohkem esteetikat . ” 
1596	NA	 Tuglas ütles : 
1597	NA	 “ Eesti rahvas on kujunemas kõikseisuslikuks rahvaks . 
1597	NA	 Ei taha enam lugeda seda , mis Kreutzwald on kirjutanud , vaid seda , mida ta on tahtnud kirjutada . 
1597	NA	 Lugu on hullem veel - Kalevipoeg on kehvalt jutustatud , tühise sisuga . 
1597	NA	 Kalevipoeg magab neljakümnel korral , ka sortsid ja mõned kõrvaltegelased magavad , see on nagu mõni magamispoeem . ” 
1598	NA	 Jõgever mahtus sõna sekka ütlema : 
1599	NA	 “ Mõelge ikka , mil ajal see kirjutatud on ja mis sellele hiigeltööle kõrvale panna on ! 
1599	NA	 Ja nüüd kirjutab suguvend Aavik Kalevipoja keelest terve raamatu , kus ta kangesti pahaks paneb Kreutzwaldi uudissõnu , millest mõned käiku ei ole läinud . 
1599	NA	 Aavik ise on loonud maotumaid sõnu nagu kõik need naudingud-üllatused-loobumised - lootuses , et mõni tuleviku kirjanik need temalt ära õpib ; niisamati lõi Kreutzwald oma luuletöö tarvis uudissünnitusi ja vormisid , kuidas ta neid tarviliseks arvas . 
1599	NA	 Keel pidi painduma , et mõtteid , mida Kreutzwaldil ütelda oli , saaks välja ütelda . 
1599	NA	 Lahkuminekud praegusest kirjakeelest ei ole keelevead , vaid Kreutzwaldi keele isepära . 
1599	NA	 Loogu meie keeleuudistajad midagi oma , loogu või uus Kalevipoeg , mis praegusest kuulmata kõrgemal oleks , tarvitagu seal uudissünnitusi , me tervitame neid rõõmuga , kuid teiste tööd jäetagu nõnda , kudas teised neid on loonud . ” 
1600	NA	 Aavik sügas kukalt . 
1601	NA	 “ Einoh , nii hull asi ka ei ole . 
1601	NA	 Tahtsin ainult vanade templite sumbunud õhku natuke tuuluta ja puhasta , ja eks see tule Kalevipoja parandamisel kasuks . ” 
1602	NA	 Jõgever jäi kindlaks . 
1603	NA	 “ Kalevipoega ümber teha on sama kui mõnda kuulsa meistri pilti värviplarakatega ümber plartseldada - see olla moodis ! 
1603	NA	 Kas herra Aavik ei ole midagi kuulnud barbarismusest ? ” 
1604	NA	 “ Herra Jõgever on Kalevipoja muidugi läbi lugenud - otsast otsani ? 
1604	NA	 Ehk mitugi korda ? ” küsis Tuglas ilmsüüta näoga . 
1605	NA	 Jõgever vaatas Tuglasele hämmeldunult otsa : 
1606	NA	 “ Kas mõni on lugenud ? ' 
1607	NA	 Kui naer vaibus , ütles Jott : 
1608	NA	 “ Õnnis Kreutzwald ütles kord , et tema tubli naine koob ennemini tosin paari sokke , kui loeb läbi ühe peatüki Kalevipoega . 
1608	NA	 Nii ta ütles , ei temal olnud illusioone . ” 
1609	NA	 “ Kreutzwald kirjutas Schiefnerile , kui mu mälu ei peta , sõna-sõnalt nii : Ma tahan loota , et edaspidi paremad jõud vana jutu kirjutamisega tegemist teevad ja kõik sündmatused välja roogivad . 
1609	NA	 See oli vist aastal 1858 , kui ta ise sellise loa andis , ” ütles Veski . 
1610	NA	 “ Uskuge teie jah ! 
1610	NA	 Edevusest ütles ! 
1610	NA	 Et Schiefner vasta vaidleks ! ” ütles Aavik , ennegu terve loengu Kalevipoja stiili pattudest pidas . 
1611	NA	 Tuglas vajutas malekella nupud alla ja pööras kellad kõigile nähtavaks . 
1612	NA	 “ Vaadake ise - auline Aavik on üksi rohkem rääkinud kui kõik tema väärt vastased kokku ! ” 
1613	NA	 “ Kas te kõik olete minu vastased ? ” imestas Aavik . “ Mina mõtlesin , et kolleegad . ” 
1614	NA	 “ Kolleega ongi see mis vastane või vaenlane , ” seletas Tuglas . 
1615	NA	 “ Ah seda see Tuglas plõksis neid nuppe , mina kahtlustasin , et Tuglas on pisut närviline , ” ütles Jott Tee . 
1616	NA	 Maksti arve ja mindi laiali . 
1617	NA	 Ei jäänud head järelmaitset . 
1618	NA	 “ Meie maa , see jäägu mõrsjaks , Priipõlve pärijaksa , ” ümises Jott Kalevipoja värsipaari . 
1619	NA	 Jott Tee seisatas Emajõe veeres , tema meelispaik see oli mõtteid lahutada . 
1619	NA	 Talle meenus , kuis Johannes Aavik Tartusse tulles oli pettunud Emajõest - liig kitsuke , liig väheveeline - Kuressaare koolipoiss , mereäärne poiss oli selle suureks kujutlenud nagu mõne Amazonase . 
1619	NA	 Nõndasamati oli ta vist vägevaks kujutlenud eesti keele ja kirjanduse ja eestlaste rahvustunde , kui sellele otsustas oma elu pühendada , ning kehv tegelikkus sünnitas temas põhjendatud nördimuse . 
1620	NA	 Kas Aavik oma meeletu töökusega saavutab sihi ? 
1621	NA	 Kas ükski saavutab eesmärgi , mille nimel iseennast ja oma maist vara kulutab , öid üleval istub , mõtteid kannustab , südant piinab , naise ja laste armastust raiskab ? 
1621	NA	 Oh kas ükski nendest , kes on kirjutanud riiuli täie raamatuid , on sellest teenitud määral rahuldust saanud - või on nad kõik pidanud juba eluajal nägema , kui mõistmata , kui märkamata , kui kasutamata nende pingutuse vili jääb ? 
1621	NA	 Olgu õnnelikud , kui häbipinki ei panda . 
1622	NA	 Mis mäletatakse Jakob Tammest , Tamme lugulaulude ja ballaadide imestusväärsest värsikultuurist ? 
1622	NA	 On keegi - peale looja enda - lugenud läbi Jakob Liivi mahuka loomingu , mis võiks täita seitse köidet , iga köide nelisada lehekülge paks ? 
1622	NA	 Mis maailm maitseb , maitsesin ma vähe , ütleb Jakob Liiv saja kuuekümne nelja lehekülje pikkuses lugulaulus , iial leidmata värsisuutlikkuse ja askeetliku mõttepiitsutamise eest tänulikku lugejat . 
1623	NA	 Kas loomisrõõm üksi korvab loomispiina , või peaks seltsima veel asjatundjate tunnustus ? 
1623	NA	 Mäletamine vähemasti on välja teenitud ? 
1623	NA	 Või on kirjamees nii loodud , et luuletamine on tema ainus võimalus elada ? 
1623	NA	 Nagu Anna Haava - 
1624	NA	 Jott Tee meenutas , mis turnimise õpetaja oli kord ette näidanud : kael pikaks , lõug püsti , õlanukid taha , rindkere ristluudelt üles , kramp näost - ja hingata ongi kerge ning elada lust ! 
1624	NA	 Hõissassa , lase lennata , viis versta veerand tunniga ! 
1625	NA	 Millest oli tulnud too äng , too ilmajäämise tunne , kui ometi oli käes suure suve hakatus , kui ometi lehvis sinimustvalge vabalt ja laialt , kui ometi oli oma tuba , oma luba , oma riik ! 
1625	NA	 Oli siis Tartu rahu sõlmamise pikk protseduur meist ihumahlad välja kurnanud ? 
1625	NA	 Oli siis ohvrirohke Vabadussõda meie vabadusiha varemestanud ? 
1625	NA	 Oli siis Eesti riigi nägu saanud teine kui unistati ? 
1625	NA	 Oli siis ülima igatsuse täitumine toonud kaasa tühjusetunde , nagu oleks unistus lõppenud , nagu olnuks riik eesmärgiks , mitte vahend inimväärse elu algamisel ? 
1625	NA	 Oldi ehk pettunud välisilma muutumatusest , toovastu kui tõelised muutused pidid toimuma kodaniku enda siseilmas - kerjuspoisi muundumisel kuningalapseks ? 
1625	NA	 Hirmutas ehk tõusmistee , mis tundus ees seisvat - pikem kui elu ? 
1625	NA	 Või ei leitud oma kohta , ei teatud , mis vabadusega peale hakata , kui seni oli kõik selge olnud - alles jääda , püsida , kesta , oodata silmapilku ? 
1626	NA	 Too Jotti vallanud tunne oli tuttav Anton Hanseni lühijutust Tähtis päev , too oli too karjalapse tunne , kellele perenaine andis vaba päeva ja kes kallist ootamata kingitust millekski harilikuks ei raatsinud kulutada , nii et lõpuks sügavalt petetuna heinalakas magama keeras , kirikuriided seljas . 
1626	NA	 Nõnda oli Jottki , vaimsed kirikuriided seljas , nõutu ega teadnud , kuhu igapäevatööle sünniks uues olukorras käed külge panna . 
1627	NA	 Jott oli tahtnud meelt lahutada rõõmsa rahva keskel , oli tulnud toast välja riigipüha pühitsema ; Jott kõndis kuhu jalad viisid , ent linn oli suviselt tühjavõitu ning elevuseta . 
1627	NA	 Vast olid kõik kuhugi sõitnud jaanituld põletama . 
1628	NA	 Lipp laksus tasakesi leebes hommikutuules , imeilus lipp : puhtad , karsked ja tõsised värvid ei ärritanud silma ega karjunud maastikust üle . 
1628	NA	 Aga miks eitav grammatiline vorm , Jott Tee , ja miks ärritama-karjuma ? 
1628	NA	 Ütleme ümber : puhtad , karsked ja tõsised värvid lasevad vaataja silmal puhata ning sulavad põhjala maastikku . 
1628	NA	 Hoopis teine münt ! 
1628	NA	 Ja nüüd lõug ette , õlad taha , rindkere puusast lahti , samm hoogsaks , käed käima - hoopis teine inimene ! 
1628	NA	 Sirutada , sirutada ihu , hinge ja vaimu : kössitatud küllalt juba ! 
1629	NA	 Vähe maju oli lipuga ehitud . 
1629	NA	 Kas kardeti aegade tagasi pööramist või kuna nüüd sundust ei olnud , lubati enestele lohakust ja hoolimatust , või oldi vastalised koguni , harjunud trotsima läbi aastasadade ? 
1629	NA	 Või on Eesti riigi mõte ja iseseisvuse sümbolid jäänudki üksikute tegevusväljaks , millest ülejäänutel pole tegelikult sooja ega külma olnud ? 
1630	NA	 Siin oli too koht , Rüütli tänav postkontori ees - too koht , kus eesti värvide esimene avalik esitus porri tallati aastat kolmkümmend kaheksa tagasi . 
1630	NA	 Usuteaduskonna üliõpilane Aleksander Mõtus , pottsepa poeg , sinimustvalge värvimüts peas , sõitis tookord voorimehega läbi linna , tema kõrval troskas istus veli Julius , filosoofiatudeng , must müts peas . 
1630	NA	 Oli suur reede . 
1630	NA	 Postkontori kohal jõudsid neile kahel voorimehel järele saksa korporandid , need tundsid ära salajased eesti värvid , sõitsid veliste voorimehele risti ette , viis meest hüppasid Aleksandrile kallale , kõnelemisega aega viitmata pandi kepid välkuma ; sinimustvalge tekkel rebiti peast , tallati jalge alla , ja niiviisi , häbistatuna , viidi peakate nagu sõjasaak ja asitõend saksa korporatsiooni korterisse . 
1630	NA	 Aleksander Mõtus anti ülikooli kohtu alla ning saadeti Tartust välja kui kõlbluse ja heakorra seisukohalt hädaohtlik isik . 
1630	NA	 Mõtus oli üldiselt tuntud leppimatu keelevõitlejana ; toda toredam , et ise ta kõneles eesti keelt saksa aktsendiga - eestlasest pottsepa kui kõrgemale püüdja peres polnud emakeel tarvitusel . 
1630	NA	 Nüüd küüditati noormees vene keele rüppe . 
1630	NA	 Hiljem liikus kuuldus , nagu oleks ta seal Vladimiri kubermangus sattunud marru punaste aknaeesriiete nägemisest , mistõttu tulnud hulluvanker järele tellida , ja nagu olnuks ta nüüd jälle kodus - Jaama tänava vanadekodus kustumas . 
1630	NA	 Ei olnud temast enam kellegil , Jotilgi mitte ; ometi kipitses pisuke süütunne südamesopis , mürgitas Võidupüha tuju . 
1631	NA	 Jott Tee pööras ümber nurga ning jõudis ülikooli ette ; siin oli oktoobris 1905 rünnatud jällegi sinimustvalget , sedakorda lippu , toda Otepääl pühitsetut , esimest korda oli too seltsi ruumidest välja toodud mitme tuhande pealise rongkäigu etteotsa lehvima . 
1631	NA	 Vene tudengid tulid punaste lippudega vasta ja kohe sinimustvalgele kallale . 
1631	NA	 Lipp kaitsti ära , ehk küll Karl Eduard Sööt kiviga näkku sai ; toda uhkem ja ajaloolisem oli Söödil marssida - lõi verise ninarätiga takti , et vandudes laulda ja lauldes vanduda : Mu isamaa , mu õnn ja rõõm ! 
1631	NA	 Too oli Jotile üks kallis mälestus , tegi härdaks veel tänagi . 
1632	NA	 Nüüd kus sinimustvalget on kästud lehvitada , nüüd siis ei lehvigi , mõtles Jott . 
1633	NA	 Ta oli kord viibinud Karl August Hermanni juures lõunesöögil , kus jutt oli kaldunud eesti korporatsiooni asutamise nurjumisele ja teadusliku seltsi kavale , sääl oli arutatud sini-must-valge värvikombinatsiooni sobivust ja proua Paula oli plaksutanud vaimustatult käsi ning hüüdnud : Mina õmblen teile selle lipu , mina õmblen teile selle lipu ! 
1633	NA	 Tõesti-tõesti , paastukuul 1884 oligi lipp seltsi salakorteris , too oli Paula Hermanni , Karl Augusti õe Miina Hermann-Härma ja preili Beermanni peen näputöö . 
1634	NA	 Jott Tee jõudis oma pidupäevakäiguga Tähtvere mäe veerule . 
1634	NA	 Siin , Jakobi 17 oligi seisnud illegaalise seltsi korter , ennegu David Schwarzi tulesüütajad tolle maha põletasid ja häbitöö Mihkel Veske arvele kirjutati . 
1634	NA	 See oli usuteaduse üliõpilaste Aleksander Mohrfeldti ning Jaan Bergmanni ühine korterikoht , siin peeti aastal 1881 asutamiskoosolek maha ning kaaluti rahvusvärvide tähendust esimest korda igatepidi ; Bergmannil oli õigus ja põhjus tollest kõige esimesena luuletada - 
1635	NA	 Värvimütsid ja paelad õmmeldi kibekähku valmis , ent uus korporatsioon ei saanud vanemate-kogu kinnitust ; nimekirja täiendati küll venelastega - asjanda , ikka leiti põhjust ära ütelda . 
1635	NA	 Värvide pärast tuli palju pahandust , aastal 1900 keelasid nad ise värvide kandmise , ent sinine ja must ja valge pisenes siis taskukella ripatsile , rinnanõelale , sõrmusele - sealgi jälitati neid värve . 
1635	NA	 Lõpuks jäi Jotil too kombinatsioon vaid silmateradesse , ja mida aasta edasi , toda kirgassinisemaks läks Joti silmavaade . 
1636	NA	 Sinine oli ka taevalaotuse enda pilk , kui Jott siit Allekoki kõrvalt üle Supilinna vaatas - sügavsinine otsata laius ja põhjata kõrgus kohevate valgete suvepilvedega , nonde kallale must äikeserünk silmapiirilt ründamas . 
1636	NA	 Kisub sadama , mõtles Jott , kas olekski üks Eestimaa jaanipäev täiuslik ilma vihmata , ehk küll vana jaanipäev nüüd vastselt Võidupäeva nime kandis . 
1637	NA	 Jotile meenus : too oli ülestõusmispühal 1884 olnud , kui postijaama ees keskhommikul sõidukisse istuti , lipp peidus nagu pruut , et tagaajajad ei leiaks . 
1637	NA	 Suur kollane toolvanker oli too olnud , kanaarialind , kaks kutsarit pukis ja kaheksa hästi söönud hobust ees - neli ja neli . 
1637	NA	 Kolm vilistlast oli Koidula suguvõsast : Eugen Jannsen , Harry Jannsen ja Heinrich Rosenthal , siis veel Mohrfeldt ja Bergmann ja Villem Reiman ja mitu pihutäit tudengeid . 
1637	NA	 Sõideti kevadise rõõmulauluga , sõideti kui ootjad ja lootjad , silme ees unistus vabast rõõmsast kodumaast , nii kuis Võnnu kirikherra Körber 1808 ennustanud - Jotil seisis too seik seal vankri päras lauldes südant paisutavalt meeles , ta otsegu nägi pisukest vabaduse tamme pojakest ja pastori talaari hõlmu tolle kaitseks lehvivat . 
1638	NA	 Kui Otepää sihvakas kirikutorn paistma hakkas , aga silm veel tornikukke ei seletanud , päästeti sinimustvalge siid sõidutuulde laksuma . 
1638	NA	 Tuul tahtis seda ulakalt ära kiskuda , nii et vanamees Beermann ja abid pidid käsivarremuskleid pingutama . 
1638	NA	 Otepää pastor vilistlane Sperrlingk oli trepis lippu vastu võtmas , teisel päeval tuli Valgast noor õpetaja vilistlane Rudolf Kallas , et lippu õnnistada . 
1638	NA	 Millal hoiame oma lippu käes ja kõrgel , küsis Rosenthal oma kõnes ; kui selle maha viskame , pöördub eesti rahvale antud truudusetõotus tõotaja enda vastu , nagu juhtus Moosesega ja tema kepiga , mis end muutis ründajaks maoks , ütles ta . 
1639	NA	 Kolmandal päeval sõideti Pühajärvele , leebes tuules libisev lipp suurel vankril . 
1639	NA	 Kõik tundsid : too oli eesti rahva lipp , mitte vaid seltsi lipp - eks eesti soost akadeemiline noorus kehastanud olematut Eesti riiki , kes muu . 
1639	NA	 Riik on inimese südames , ja kui toda seal ei ole , siis ei ole toda kuskil , mõtles Jott Tee täna ja luges tasahääli , vaid mokki muigutades Gustav Suitsu luuletist , mis herra Suits Rootsist läkitanud Eesti riigi tõeliku sündimise auks - 
1640	NA	 Omaenda lipuluuletist Jotil ei leidunud , Jott ei võinud uhkustada hümniga , tema nõustus olema Jott Tee , jt , ja teised . 
1641	NA	 Viljandis-käigul jõudis Jott Tee otsaga Suurele turule . 
1641	NA	 Siin , loomaarst Raska majas pesitses teadupärast viimane ärkamisaegne luuletaidur Friedrich Kuhlbars - tasaselt nagu hall hiireke pööningul , nii et teda vaevalt mõni üksik nägupidi ära tundis , isegi ametivendadele polnud ta end näha annud , ehk küll ise nende elust ja loomingust mõndagi teadis - ta nagu seisnuks kulisside taga ja jälginuks tolmuste kardinate vahelt tegevust eeslaval . 
1641	NA	 Joti rehkenduse kohaselt pidi Kuhlbars nüüd küll juba kaheksakümne teist eluaastat käima , oli ta ju Carl Robert Jakobsoniga ühel aastal sündinud - aga Jakobson oli nelikümmend aastat surnud ! 
1641	NA	 Õigupoolest kuulus Kuhlbarsile esimese eesti luulekogu looja au : veel enne Koidulat ja enne Kreutzwaldi oli ilmunud tartukeelne Vastse laulo ja kannel , nimemärkidega Fr. K. Lahke lugeja tartumees leidis sealt mitugi laulu , mis talle mõnu pakkus ; noid laule koos viisidega , mis kohemaid pähe jäid ning tegijat kõrvale lükates rahvalaulu ausse tõusid , noid võis otsida alles Kuhlbarsi järgmistest raamatutest . 
1641	NA	 Kui Kungla rahvas kuldsel aal ! 
1641	NA	 Hüüavad pasunad , tõuske üles , magajad ! 
1641	NA	 Teele , teele , kurekesed ! 
1642	NA	 Rahva meelest oli Kuhlbars olnud ikka parim , Friedrich Kuhlbars ja Ado Reinvald , nemad kaks - paremad kui Koidula , sest Koidulaulik oli liig kõrge , liig pidulik ja pühapäine , pealegi vara lahkunud ning vanas kirjaviisis , aga Kuhlbars ja Reinvald sündisid igasse päeva . 
1643	NA	 Kas söandaks Jott Tee nüüd astuda Raska majja sisse , koputada värsisepa uksele ? 
1643	NA	 Et tere-tere , tulin imetlema meest , kes seisnud rahvusteadvuse hälli man , elanud läbi rahva tõusu ja languse , saksastuse ja venestuse , revolutsiooni , ilmasõja ning Vabadussõja , jõudnud ära oodata oma riigi ja vaatab nüüd vastse eluhuviga , mis sest saab . 
1643	NA	 Ei vast , jäägu tegu tegemata ja kirjamees häirimata , eks too mees ju aina kirjuta , nagu teatakse kõneleda . 
1643	NA	 Aastakümneid on üha uued koolipoisid roninud õhtusel ajal puusse , et piiluda vanamehe aknavalgust ja kuulutada allolejatele ühtsama : kirjutab , paks klade ees , piip suus ! 
1644	NA	 Friedrich Kuhlbars kirjutas ka täna . 
1644	NA	 Tuld ei olnud tarvis üles võtta , suine aeg , õhtad pikad , saagu laualamp puhkust , eriti kui see Kuhlbarsi oma nagu enam polnudki , oli testamendiga kõige paremale sõbrale Soosaarele tõotatud , kuigi mitte veel üle antud ; omaaegse linnavalitsuse poolt annetatud hõbekarika oli ta küll Soosaarele kätte ulatanud , sest silmad lähevad tumedaks ja mine tea ; laualampi ta siiski ei usaldanud majast välja saata , kuna oli oma elu lõpparves ennegi eksinud , ehk ei sure ta nüüdki veel , ja sügisepime tuleb ju jälle , aga tema tahab iga päev kirjutada - ei päevagi luulereata , sestsaadik kui ta vene keele oskamatuse pärast õpetaja-ametist ära aeti ; muide , seda häbiasja pannakse talle nüüd kõige suuremaks auks . 
1645	NA	 Kuhlbars teadis , mis temast linnavahel kõneletakse , näituseks toda , et ta olla Underist salmi luuletanud , mis nii ropp olla , et ei tihka üteldagi . 
1645	NA	 Kõneldud salm oli Vaatleja päevaraamatus number 888 all : Segaverd on Juhan Kunder , Nõnda ka Marie Under . 
1645	NA	 Kui nad peale tema surma selle salmi leiavad , ei arva nad ometi , et see ongi otsitu , toda uskumata roppust taga ajades peavad nad kõik leheküljed läbi uurima ja sedaviisi vägisi hüva maitse suhu saama ; vast ülejäänud käsikirju loevad nad juba vabatahtliselt . 
1646	NA	 Kas Kuhlbars on siis ropp või kuri olnud - kuula nüüd juttu ! 
1646	NA	 Kõige õelam kaksikvärss oli 708 : Valitsejaks vaimuvallas Soovib saada -. 
1646	NA	 Eks igaühele ütle riim , et Oskar Kallas , aga Kuhlbars pole midagi öelnud , ja kas toogi on õieti õel ? 
1646	NA	 Või jälle number 1226 - Mis ajalehed täna kuulutavad ? 
1646	NA	 Nad oma musta pesu tuulutavad . 
1646	NA	 Keda see solvaks , iga lehetegeja mõtleb , et too täpsalt tema võistleja pihta klapib ! 
1647	NA	 Kuhlbars kastis sule potti ning kirjutas musta tindiga ; must on ilusam ja peaks kauem valgusele vasta panema kui lilla 
1647	NA	 nr 1344 - 7. VII 1923 
1648	NA	 Ilusa astumisega salm sai , pikaldane ja pidulik , kõlbas küll uue aja väraval valvaja päevaraamatut lõpetama , kui see lõpp just täna öösel sündima peaks . 
1648	NA	 Aga mine tea , kahe aasta eest oli ta 1100 all märkinud : Üks tuhat ja ükssada ! 
1648	NA	 Siin lõpeb luulerada . 
1648	NA	 Ei olnud lõppenud , ehk küll esimest silmade tumedaks minekit võis kellakõlinaks pidada . 
1648	NA	 Kuhlbars polnud ealeski haigevoodis viibinud , kust tema oleks pidanud suremise korda teadma . 
1649	NA	 Salm tehtud , päev täide läinud , võttis Kuhlbars nüüd testamendi lisad ette . 
1649	NA	 Testament ise oli venekeelne , sõlmitud Fellini linnas , mis sedakorda jälle Viljandiks tagasi saanud ; see asjaolu tegi ülearuseks peidenime - Villi Andi - edespidise kasutamise , aga olgu peale , jäägu see mõte mõneks teiseks õhtaks otsustada , testamendis oli ta nagunii paljalt Kuhlbars ; Villi Andi oli ta luuletajanimeks võtnud , algul et viidata elukohale , pärast säilitamaks Viljandi keelatud nime : kes peaks pühadusi rahva mälus alles hoidma , kui mitte luuletaja , olgu või oma nime autoriteediga ! 
1650	NA	 Aastate jooksul , mis testamendi sõlmimisest möödunud , oli ta oma asju , oma ainukesi hõbelusikaid , oma seinapilte , gipskuju , lauapeeglit , jalutuskeppi ikka ümber jaganud , tunnistades uue lisaga eelmise lisa kehtetuks . 
1650	NA	 Ta nägi kõike täpsalt ette , et mulda viijatele vähem peamurdmist jääks : omaenda sugu tal ju polnud . 
1650	NA	 Ilusa selge käekirjaga - ja selge mõistusega ! - oli ta kirjutanud juulikuul 1917 : Minu raamatukapi päälmist osa ei saa vist muidu hoopiski alla viia , kui et kapi lae keskmine laud välja võetaks . 
1650	NA	 See kehtib ! 
1650	NA	 Aga see : Minu vanas mustas kuues , mis haua tarvis küllalt hää veel on , palun mind võimalikult lihtsas puusärgis tuntud kohale saarepuu varjus sängitada : sinna , kuhu tõusev päike oma esimesed pilgud saadab ja kus õitseajal ööbikud hõiskavad . 
1650	NA	 See jah ? 
1650	NA	 Muidugi oli õigem sõnajärg - ööbikud õitseajal , ja Kuhlbars kastis sule tindipotti ning tegi embava kaare mõeldud sõnade ümber , samuti lisas täiendi - elustavad ; tõuseva päikese esimesed elustavad pilgud , see oli ilus küll ; mis sisuliselt puutus mainitud kuube , noh see oli nüüd juba putukatest väheke mulgustatud , aga mis siis , mulgud pisut varem ehk pisut hiljem , maa peal ehk maa all ! 
1650	NA	 Tähtis oli : Friedrich Kuhlbars oli säästnud uskumata palju raha , ja tahaks näha pärijate silmi ! 
1651	NA	 Kui ta oli meeles pidanud herra notaarius Seent , kes testamendi koostamisel abiks olnud , herra õpetaja Jaan Lattikut , kes teda kõnedega austanud ja ehk matabki , majaperemeest ja kallist sõpra Raskat abikaasaga , kelle katuse all ta kolmkümmend aastat koguni madala üüriraha eest pesitsenud , siis märkis ta ära hoolsa piimatooja Mari Soo ja kojamehe Hans Raba naisega , pärast neid jäi ta mõtisklema toateenija ning pesunaise Marie Alevi üle , kas andunud hingele ei peaks Sakala Panga hoiuraamatule nr 2454 lisaks veel midagi manustama . 
1651	NA	 Et truu naisterahvas ei unustaks unustamatut . 
1651	NA	 Kuhlbars kastis sule tindipotti ja kirjutas : Minu päranduse intressidest talle välja maksta , mis ta vanaduses vajab . 
1651	NA	 Kuhlbars kirjutas testamendi lisast kaks ärakirja , et asi ikka kindel oleks , ja pani kolme eri kohta , sest ei või teada . 
1652	NA	 Marie Alev , sündinud Karu , oli kirjaoskamata , muidu oleks temale võinud jätta ka hoiuraamatu nr 2452 Kuhlbarsi Hauakorraldamise Kapitaliga . 
1652	NA	 Aga nüüd pidi see minema koos Põhja Panga hoiutähtede , mööbli , käsikirjade , raamatukogu , väärtpaberite , jooksva kassa ja muu varandusega põhipärijale - Viljandi Eesti Haridusseltsi omanduseks ; sellest tuli siiski maha arvata hoiuraamat nr 2453 Kuhlbarsi-nimelisele koolile . 
1653	NA	 Kuhlbars kontrollis kõik üle , rohelise puusulepea tömbi otsaga vedas matusekulude tulpasid pidi - ja leidiski apsaka : Surmasõnumi eest Postimehes 8 ja Sakalas 6 rubla , ta tõmbas numbrid puhta joonega maha ning kirjutas 10 marka ja 9 marka . 
1653	NA	 Nüüd ehk aitas ? 
1654	NA	 Siiski pidas ta vajalikuks kirjutada veel ühe tähe : Piimanaise raha on puldis pruunis kastis ümbrikuga . 
1654	NA	 Pruuni kastikese võti , puldis , on rahakotis sealsamas . 
1654	NA	 Jooksev kassa on puldis lisaks veel ühes raamatus - mitu tuhat , ja osalt ka raamatukeses kuue taskus . 
1654	NA	 Ühtekokku peab olema üle 250 tuhande marga , jooksvas kassas umbes 38 tuhat . 
1654	NA	 Minu silmad lähevad tumedaks , kirjutas ta . 
1655	NA	 Silmad läksid jälle heledamaks , ta nägi , et oli kõveraid ridu teinud , võttis ja kirjutas viimatise sedeli ümber . 
1655	NA	 Kuhlbars armastas kirjutada , tal oli ilus käekiri ja tal oli auahnust jätta iga tühisemgi kirjariba laitmatusse korda , nagu oli laitmata olnud tema elu , üdini aus ja üle mõistuse kokkuhoidlik . 
1655	NA	 Kõik dokumendid viimse kui elujuhtumuse kohta säilisid tal ümbrikkude sees , pakitud kuupäevaliselt suurde plekk-kasti , et arvatava muuseumi töötajad võiksid igale sekundile sõrme juure panna . 
1656	NA	 Und ei olnud , ta tegi paksu klade jälle lahti , et kirjutada : 
1657	NA	 Salm tuli talle endalegi tuttav ette . 
1657	NA	 Ta lehitses kladet ja leidis : number 825 all 20ndast oktoobrist 1921 ! 
1657	NA	 Kui ta käsipõsakil järele mõtles - see oleks üleüldse nagu pikem laul olnud , kunagi aastate eest , üks salm sealt . 
1657	NA	 Aga - kas luuletaja ei või taganemata ühtsama kinnitada ; õnnis peaks olema mees , kes eluõhtaks ei ole nooruse aateid kaotsi lasknud ! 
1657	NA	 Ilmaparandaja ehk pastlapaikaja ei ole tema olnud , tema oli aina rõõmulaulik , rahul iseenda ja maailmaga ; mis olevikus või möödanikus ei meeldinud , sellele otsis leevendust muinasaja ilust ja õnnest , mis jälle korduda võib , korduma peab ; pessimismuseks polnud põhjust . 
1657	NA	 Ta ei olnud asjata elanud , head teod jäävad nüüd pärijatele mälestuseks . 
1657	NA	 Öeldagu temast tema enda sõnadega , valmis kirjutatud leinatalituse laululehel tarvitamiseks : 
1658	NA	 Aastakümnete eest , teekonna alguses oli tema , Friedrich Karl Johann Kuhlbars välja mõtelnud kaks ilusat sõna - Tuulemaa ja Häitsmemehed , ning Tuulemaa häitsmemees ta oli , kahtlemata ! 
1658	NA	 Kõik mis teed , teed iseendale , öeldud sõnadki kajavad iseendale tagasi . 
1659	NA	 Jott Tee sai Laakmanni juurest oma juturaamatu müügiraha ning jättis hulk marku samasse , lunastades Gailiti Klounid ja faunid ; toda oli ta juba mitu aastakest käinud lehitsemas ja endale ihaldamas - teist nii pildirikast , nii lõbusa sõnaga raamatut eesti rahval ei olnudki ; siin kaante vahel seisis koos kõik , mida silm ja süda igatseda võis , ja kui heal paberil ning heas trükis , vahi või ilma söömata ! 
1660	NA	 Kodus viskas Jott ennast sohvale sirevile , jalad üle otsarulli ning mõtles lasta raamatul hea maitsta . 
1660	NA	 Mõnda siin trükitud följetooni - nagu näituseks Sinises tualetis daam - oli ta omal ajal Postimehe kriipsu alt lugenud . 
1660	NA	 Valitud kohad , mis talle raamatupoes üks kui teine kord päka alla olid sattunud , tundusid head ka taastutvumisel . 
1660	NA	 No on see Gailit küll üks ! 
1661	NA	 Raamatu otsast otsani läbi lugenud , laskis Jott Tee selle rinnale kukkuda ning jäi märgutama : siiski oli too igal lugemisel sootumaks teine ! 
1661	NA	 Esiotsa oli Jotti vallanud selge rõõm kolleega Gailiti vigurlikust sõnaseadest ning pajatslikust mõttekäigist , mis Siuru seltskonna koomikalisse valgusse säädis - asjaosalise kirjutaja taltsutamata elurõõmu tõttu , nagu tundus , häätahtlikust naljateost , nagu tundus . 
1661	NA	 Teisel sirvimisel hakkas paistma , et kaugel naljast - kirjutaja südames on olnud valu justkui koeranael intiimi koha peal ; Gailitil näis olema mure eesti kirjasõna mannetuse pärast , milles ta ise asjaosaline , ja seda isiklikult ühist häbitunnet oleks nagu pakitus terve ilmale teada anda . 
1661	NA	 Aga täna , ridapidi lugenult ja järgmist mõtet ette teadnult , oli järelmaik hoopiski mõru : Gailit oli teistele siurulastele - enneteisi Underile - kuri oma koeranaela pärast ! 
1662	NA	 Jott Tee luges mõnd kohta veel neljandatki korda , Tuglase kombel enesele ette posisedes : 
1663	NA	 Ah sa taevane jumal ! - täna õitseb jasmiin , homme õitseb jasmiin , ülehomme õitseb jasmiin , nii kakskümmend kaheksa aastat päevast päeva , kõik suved ja talved läbi . 
1663	NA	 Ning eile pakkusid end ja täna pakud end , aga homme tuled jälle juba esimese valgega ning demonstreerid oma liikmeid ja liikmekesi . 
1663	NA	 Räägid vahetpidamata , et see seelik kuidagi ei püsi Su keha ümber ! 
1663	NA	 Noh , olen siis mina mõni rätsepp ! 
1664	NA	 Toda sõnavara oma seltsikaaslase , pealegi seltsi ainukese daami , pealegi endast vanema kohta tuleb Joti meelest küll kõlbmataks arvata . 
1664	NA	 Aga läks veel taga targemaks : 
1665	NA	 Kui naine vanadusse kaldub , siis ei räägi ta enam silmiga , vaid suuga . 
1665	NA	 Kui naine vanadusse kaldub , siis algab ta enese ülistamist . 
1665	NA	 Tõmbab oma viimased registrid lahti ning räägib kirest ja enese ilust kui kõige ülevamast , kui kõige veetlevamast . 
1665	NA	 Isegi looduses leiab ta ainult erootikat , isegi lilled , linnud , kassid põlevad armuigatsuses , tundes igas lehes ehk igas liikmes andmuseigatsust . 
1666	NA	 Vist ükski teine meie noortest pole avaldanud sarnast mõju kui Marie Under . 
1666	NA	 Ta on söönud kui rooste meie noorusesse , ja meil on tekkinud isegi juba mingisugune underiaada . 
1667	NA	 Tehkem parem ülekohut , kuid ärgem tunnistagem suurusi ! 
1667	NA	 Põletagem Marie Under tuleriidal kui endine jumal , kellest oleme kurbuses loobunud . 
1668	NA	 Millest võis olla tingitud herra Gailiti tahtmine rängalt haiget teha kaunile ja eluküllasele proua Hacker-Printsess-Underile ? 
1668	NA	 Selge on , et Gailit ei ründa niipalju Underi luulet kui Underit ennast - mitte sonetid pole need , mis üle öö vananevad ja herrale pealetükkivalt mõjuma hakkavad . 
1668	NA	 Ja üks mis imelik asi - teisedki herrad siurulased ja tarapiitlased on sama meelt ega hoia keelt hammaste taga , ei Printsessi ega üksteisegi suhtes . 
1668	NA	 Jott Tee tõstis raamatu rinnalt , et lugeda : Põletagem Marie Under tuleriidal kui endine jumal , kellest oleme kurbuses loobunud ; kuid ärgem unustagem selle juures iseennastki : ronigem ka ise tuleriidale ning põletagem oma minevik kui kurb unenägu , kuigi see minevik räägiks ainult hääd . 
1669	NA	 Jah , nad olid nüüdsama olnud nii lahutamatud , nii ühtehingavad , nii üks-ühe-eest-seisvad ! 
1669	NA	 Päältnäha oli neil tundunud mõeldamatu veeta üksainuski päev üksteist nägemata . 
1669	NA	 Vist küll liitrite kaupa joodi kohvi peakorteris Pikal tänaval , kus oli Adsoni pesapaik , või Narva maanteel Lindeni kohvikus , kus alati ootas vaba laud Siuru lipukesega keset lauda ja kust Jotile kostis kätte uute salmide ettelugemine ning valihäälne sõbrakiit . 
1669	NA	 Marie Under oli toona nende president ning anderikka Printsessi ümber keerles kõik veel Pühajärve suvelgi : Jott Tee oli neid mõnigi kord eemalt näinud - Prin-tsess Marie kaldateel , kaks teismelist tsessi , Daggy ja Hedda , varjuna sabas ning neid piiramas viis paari vaimustatud mehesilmi , noorte meeste , oluliselt nooremate meeste silmad . 
1669	NA	 Jah tõepoolest , kui mõtlema hakata - Adson oli kaksteist , kui Under juba abiellus , Semper üheksa , Gailit kümme ja Visnapuu koguni kuus aastakest vana ! 
1670	NA	 Pärast paskvilli ilmutamist muutus pikk Ge - see Gailit ikka - välja kannatamata naeruga lätlaseks , tema püüdlikust kannupoisist Visnapuust - hüüdnimega Vürst - sai persona non grata , nad astusid Siurust välja ning kolisid ära Tartusse . 
1670	NA	 Et ikka oleks koos kuus krüsanteemi , värvati nende asemetäitjaks August Alle ning Vares-Barbarus . 
1670	NA	 Õnnetu valik oli toogi - just värskelt kirjutas Alle , arvustades Underi luuleraamatut Verivalla : 
1671	NA	 Tekib küsimus , miks andub siis Marie Under ajalaulude kahtlase väärtusega luulele , mis nii vähe vastab tema naiselik-lüürilisele andele ? 
1671	NA	 Vaadake , kui teile iga päev küll värsin , küll pruukosti ajal proosan ette lauldakse , et te geniaalne olete , siis kohustavad olud teid selleks saama . 
1672	NA	 Ei , too asi ei ole loomuline , midagi peab sääl olema olnud . 
1672	NA	 Vahest ehk on põhialus koguni banaalne , ehk on mängus meeste ja naiste vahelised asjad ? 
1672	NA	 Noorte sõnnide rivalitäät karja ainsa emahirve pilguheidu pärast ? 
1672	NA	 Tusk mitte niivõrd omamatuse või hülgamise tõttu kui teise meesolendi edemuse pärast ? 
1672	NA	 Eks ole Printsess ise ju soneteerinud - 
1673	NA	 Või jälle - 
1674	NA	 Joti mõte jõudis vist Underini , nagu kirjutamata kirjad tihtigi adressaadi leiavad , ehk küll Under Jotist kui meesterahvast vaevalt teadlik oli . 
1674	NA	 Või mine võta kinni - vast oli Jott Tee siingi ja-teiste kui tagavara hulgas , Joti kohmakat poolehoidu oli ehk silmanurgast märgatud . 
1675	NA	 Marie Under pikutas Brokusmäel Adsoni laial seltskonnadiivanil , üks padi pea all ja teine padi kõrva pääl . 
1675	NA	 Ei tahtnud kuulata köögihääli , kui Adson seal õiendas , ei hääli , ei lõhnu ! 
1675	NA	 Adson ei olnud talle üldse meeldinudki , kui nad kümme aastat tagasi Estonia avamisõhtul tutvusid ; proua Marie oli lasnud teenijal ütelda , et pole kodus , kui Adson teda varsti Suur-Tartu maantee 57 väisama tuli ; ja see ei olnud sündinud mitte Hackeri armukadeduse pärast , sest tollest polnud ta hoolinud ennemgi . 
1676	NA	 Ei klappinud neil Hackeriga algusest saadik , Marie oli pulmapäeval ainult kaheksateist olnud , aga ta oli pidanud nimevahetamisega kiirustama - valge kleit selga , roos juustesse ning kähku Olevistesse ; kihlusaeg jäi loodusseaduse tõttu lühikeseks ja sellest see kõik ! 
1676	NA	 Klassiõe Gusteli piltilus vend , saksastunud pottsepa poeg Liivalaia uulitsast osutus matsiks , ent Marie oli voorimehe tütar ega tahtnud omas elus matsidest midagi teada . 
1676	NA	 Ihulise naise ja vaimse inimesena oli ta ärganud alles Laikmaa ateljees , kuid kunstnik vannutas teda oma mehe juurde tagasi pöörama - peaaegu põlvkond vanem ja elutark , vastutust vältiv Laikmaa , kes tavatses oma südamedaamid ümber ristida : Underist oli saanud Mutti , riimiks teisele , kes oli Tutti ; Laipmann-Laikmaal oli noid muusasid loendamata hulk . 
1676	NA	 Ja kellel ei oleks ! 
1676	NA	 Kas Underi toonasel õukonnal ei olnud ! 
1677	NA	 Under pööras selili , padi tihedasti kummagi kõrva pääl . 
1677	NA	 Imelik asi , mõtles ta , kõik tema ümbert olid äkisti abiellu põgenenud , kõik olid oma noorukesed pruudid üles leidnud ja nood vaesed olevused pidid nüüd oma kaasat kaitsma mehe enese loomuse eest . 
1677	NA	 Nemadki nimetati ümber Elodeks ja Ingideks , loodi sobivamaks . 
1678	NA	 Vaieldamatu on ju , et Teataja päevil oli ta Vildele meeldinud , nad olid hilisõhtud läbi saksa keeli kudrutanud , egas Hacker päris ilmaasjata ka skandaali teinud ; ja Semper oli suur austaja olnud , armastustki avaldanud , aga kui Alle ja Visnapuu Semperit mõnitama kippusid tema passiooni pärast vanasse naisesse , nagu nad suvatsesid väljenduda , siis tõmbus Semper tagasi , see Prantslane , see kombekas kavaler ! 
1678	NA	 Aga tema oli tollal olnud ainult kolmkümmend viis ! 
1678	NA	 Sääl tuli Tuglas , kuid vaevalt Underi huuli maitsnud , avaldas Sonettide pihta arvustuse : Under olla diletant kõige kaunimas mõttes . 
1678	NA	 Under oli kohemaid erakirja teele läkitanud : Mulle näib , nagu oleks ma nüüd võimatuks tehtud ; oleks mõni teine seda öelnud , aga Sina , Sind usub ju iga lapski ! 
1679	NA	 Miski kukkus köögis kohmitseja näpu vahelt , metalne , suur , vast kastruli kaas , jäi vurrkannina laperdama . 
1679	NA	 Korrath ! kuuldus saatelause . 
1679	NA	 Marie võpatas valulikult , surus käsivarred kõrvu kaitsvatesse patjadesse . 
1679	NA	 Oh ta oli kõvale sõnale kartlik , nii närvinõrk , nii uneta ja eluarg Siuru ja Tarapita suremisest pääle ! 
1679	NA	 Ja ta oli olnud ettevaatamatu pihtima : 
1680	NA	 Gailiti Klounid ja faunid ning Alle ja Visnapuu ja nonde teiste materjaalid olid siin kuski peidus , raamatukuhila all paos , Gailitil oli jätkunud häbematust oma paskvill neile kinkida , kahe peale üks , sest nad ise ka olla üks . 
1680	NA	 Adson on härrasmees , nii säästev tema suhtes , ah kõiges nii kaitslik ja ettearvav , aga raamatu silma-alt-ära-olek ei tee olematuks ridu , mis silmapõhjadesse vajutatud : eks ole seal , leheküljel 66 - kaks kuut ! - Visnapuu luulekogu illustratsiooni kõrval kitsasse tulpa surutud saatanlik tekst . 
1680	NA	 Seal seisab must valgel : Teie ütlete muidugi , et Artur Adson on jumalik talent , kuid mina olen kahjuks teisel arvamisel . 
1680	NA	 Armastaja ( isegi mitte ilu otsija ) harilik kudrutamine , alandlik alistumine , äärmine sentimentalism , lapselik naiviteet , mis kaunis oskamatult edasi antud , see kõik . 
1680	NA	 Ning Marie Under ? 
1680	NA	 Väike koketerii , see kõik . 
1680	NA	 Väike aluspesu harutamine lillelisel dekoratsioonil , see kõik . 
1680	NA	 Nõndaviisi seisab sääl . 
1680	NA	 Nad on väga kadedad , et Under ja Adson elavad kui jumala linnukesed , kantslist alla hüüdmata , nad kõik on väga mures Carl Eduard Friedrich Hackeri meheõiguste pärast , ehk küll Hacker nende silmis pennigi väärt pole , aga nad peavad silmas moraali ! 
1680	NA	 Moraal täielises Eesti Vabariigis ! 
1681	NA	 Levitati kuuldusi , et elu Pikal tänaval on moraalitu , nii moraalilage , et Underi vanemad saabusid ükskord asjaolusid kontrollima . 
1681	NA	 Oli kaunis õhtu tookord , nad olid kolmekesi tulnud kuskilt viibingult , selsamal laial üürisohval istus tema Tuglase põletavas läheduses , kuna Adson oma pea ikka vahele toppis , ja siis järsku oldi avastatud . 
1681	NA	 Ei meeldinud neile tütre siurutamine ega abielu lahutamine , neile oli tähtis oma hea nimi . 
1681	NA	 Adsonile jälle ei meeldinud Tuglas , ütles ikka : Ise nii viisakas mees ja suur esteet , aga - sots ! 
1681	NA	 Semper ka ei meeldinud talle , Visnapuu ei meeldinud , Gailit kohe mitte üks põrm . 
1681	NA	 Ainult Under , ainult tema vääris palvelemist , Adson oli talle Paaž , trubaduur , erasekretär . 
1681	NA	 Kadedad ilkusid : Adson on Underi õukonna hall eminents ! 
1682	NA	 Adson astus tuppa , kergelt suitsev pann sabapidi peos , ütles oma köögimõtete kokkuvõtteks : 
1683	NA	 “ Korrath ! 
1683	NA	 Üldine konjunktuur on selline , mis kõik halvama tikub . 
1683	NA	 Siuru panti nahka , Tarapita panti nahka , vabariik pannakse tasku , vargaid ja marodööre kõik kohad täis , kadakad-üliõpilased saavad stipendiume , ametnikke komandeeritakse välismaale , raamatuid ei osteta . 
1683	NA	 Minu igapäevane lõbu seisab ajalehtedest riigivaranduse raiskamise sõnumite lugemises . 
1683	NA	 Minust küll ühtegi värsijuppi välja ei tule , ei kustki otsast . ” 
1684	NA	 Under ei liigutanud . 
1684	NA	 Lamas täiesti endasse kurdununa . 
1685	NA	 Ja jälle oli talv . 
1685	NA	 Ja jälle matused . 
1685	NA	 Võnnu Suitsusid oli ikka talitsel ajal matetud , pehme talveilmaga oli kabelisse mindud sammu sõitva ree või vankri järel , pea norus mälestuste raskusest ja võla suurusest . 
1685	NA	 Nüüd ootas lella keha mahaviimist , ootas tühjas külmas kirikus rahva kogumist ja kerkokella lööma hakkamist . 
1685	NA	 Ei löö vist enämb oma lell , ei enam ! 
1685	NA	 See oli Gustav Suitsul nüüd teada . 
1686	NA	 Nii vaikse kodokülä talo , 
1687	NA	 mõtles Gustav Suits oma ammuse luuletuse sõnadega , minnes üle lumeootel palu kabeliaiale isa ja ema hauda kohendama , et kellegil suguseltsist poleks ütlemist , kui uue tuleja haudamisel vanad olejad üle kaetakse . 
1687	NA	 Harva on ta sünnikodusse saanud , on siin üsna võõraks jäänud , vaatas nüüd uudistava pilguga tuttavaid talukotuseid , mis kuskil võõrast oli , kus uhkeid klaastreppe sissepääsu ette ehitatud , kus vastne tare rajatud või vanadesse savimüüridesse avaram laut sobitatud , kus külapood avatud . 
1687	NA	 Koplitagusele põndakule - sääl oli ta oma karja kaitsnud , nägu lojuste ja selg rüavälja pole , raamat ikka käes - sinna oli jõudnud neiuealine kaasik kasvada . 
1687	NA	 Ilm muutub ümbertsõõri ja inimesed ei tunne ennast enam ära . 
1688	NA	 Raske oli rännata aastakümnete taha , kaeda kõrvalt ühe poiskese tegemisi ja olemisi . 
1688	NA	 Raske oli lella kolmekümneseks mõtelda , misuke ta oli olnud ja misuke oli paistnud , vana ja tark oli ta nelja-aastasele mehekesele tundunud ; sama vanaks oli ta jäänudki , aga mitte targemaks saanud . 
1688	NA	 Kõige targem oligi lell vast tookord , kui väike Kustas tema põlve pääl ja põlve najal puutikukesega , mis tikel öeldi , aabitsatähti taga ajas . 
1688	NA	 Kas oli Kustal igav küllalt või oli lell Jaan ametioskaja , igatahes see on meeles , et viieselt või neljaselt juba läks lugemine sorinal ja soriseb nüüd ju nelikümmend aastat . 
1688	NA	 Vast oli oma osa tolleski , et isa Hindrek oli koolmeister kolmandat põlve järjestikku ja ema Liis oli viienda põlve koolmeistri tütar . 
1688	NA	 Nii et Gustav on kuues põlv juba . 
1688	NA	 Kui eesti rahvale midagi soovida , siis seda , et haritlased järge ei kaotaks , vaid põlv põlve järel üha kõrgematesse koolidesse tõuseks , nii sada põlve järjest , siis vahest võib Eestimaast midagi saada . 
1688	NA	 Aga muidu on , et ilma teeb aina esimene haritud põlv , aina enese väest läbi halli kivi tulejad , kuna eelkäijad kaotavad ennast teistesse rahvastesse ja maailma kiusatustesse . 
1689	NA	 Isa Hindrek oli haiglane mees , noorem veli Jaan tema kohta täitiski , lell haris ka koolitalu põldu ja tegi puutööd , sest palka kooliõpetajad ei saanud . 
1689	NA	 Ristipoega Kustast haris ta parema meelega kui põldu , ja poiskene tundis tolle ära ; tihtigi , kui lell heinalakas peatäit välja magas , ronis põngerjas poolde redelisse ja kires väsimata : Lell , lell , tule alla minu manu ; lell , lell , tule alla minu manu ! 
1689	NA	 Ei tule enam . 
1690	NA	 Kuidas peaks ütlema : Ja lööja olli oma lell - või ehk : Ja lööjä olli oma lell ? 
1690	NA	 Seni on värsis seisnud lööjä , vokaalharmoonia reegli perra , mis nõuab täppidega tähti ka järgsilbis , kui need esisilbis on , aga kirjapilt tundub just selles sõnas inetu ja tallinakeelsele peletav . 
1690	NA	 Ei , võtan järgmises trükis täpid maha , mõtles Gustav Suits . 
1690	NA	 Tal oli kohendamise töö käsil , ta oli vanemaks ja targemaks saanud . 
1690	NA	 Ta oli professor ja pidi igas kui viimases täpis eksimatu välja näitama . 
1691	NA	 Nii vist . 
1691	NA	 Ja jälle on tali , ja jälle hakkab Võnnu matusekell paari tunni pärast lööma . 
1692	NA	 Gustavi - või Kustase või Kusta - mäletuses oli isa aina sängivang , kellele ta piiblit ette luges ; Kustas käis seitsmendat , kui isa silmad kinni pani ja kerkokella löödi . 
1692	NA	 Ta mateti paastumaarjapäeval , oli varane kevade ja kabeliaial õitsesid sinililled , toda õitsemist teekäija mäletas , ja todagi , et ta äkki nagu väga tähtsaks muutus , kõik matuselised , mustade rättide tõttu võõrad ja pühalikud , silitasid tal pääd ja haletsesid vaest latsekest . 
1692	NA	 Aga lell oli aina lustlik need kaks aastat , mis jäi tema tagandamiseni koolmeistri ametist ; oli venestusaeg , vene keelt ta ei mõistnud , ja vast muudki viga visati ette . 
1692	NA	 Armu poolest anti talle kellamehe töö , ja see oli poiskese silmis kõrge amet , ja lella enda meelest ka . 
1692	NA	 Lell oli edimene kellakuulja , ta seisis kella kõrval , kella all , kumin käis kõige enne tema kõrvadest läbi , mis üle jäi , tolle viis tuul teisteni ; nood kuulasid tähelepanelikult ja kiitsid : Ei noh , vett pole Suitsi Jaan täämpä küll joond ! 
1692	NA	 Nõnda nüüd ju kolm aastakümmet . 
1692	NA	 Paljudele on ta viimset kella löönud , teistele leeripäevakella või pulmakella ; palju rahvast , palju kellakuuljaid tuleb täna kokku , ja Gustav Suits peab mõne sõna kalmukääpal ütlema . 
1692	NA	 Prohvessor isi kõnõlõss , lööb siis rahvahulk kahisema . 
1693	NA	 Mis peaks ta täna ütlema ? 
1693	NA	 Mis alustuseks , et haaraks , ja mis lõpetuseks , et sööbiks ? 
1693	NA	 Oma korralise loengu algust lihvis Gustav Suits alati nii kaua , et ilmaski õigeks ajaks kuuldesaali ei jõudnud : ebatäppis nagu Suits , oli kõnekäänd , mis tallegi teada ; kord juba alustanud , ei suutnud ta kuidagi lõpetada , ehk küll teine loeng juba sissetulemist ootas ; mitte et kõneväärset palju oli , aga tal ei õnnestanud leida väärikat lõpetust - puänti , nagu tolle kohta öeldakse - vajus ja vajus kateedris ninapidi oma paberitesse . 
1693	NA	 Puänt peab olema , olgu kirjatöö või ettelugemine või elutee ! 
1694	NA	 Sedaaegu oli ta kabeliaiale jõudnud , vanemate platsi kätte leidnud . - 
1695	NA	 Kaks puud olid olemas ja orjavitsapuhmas ka , ent õiteks polnud neil härmatistki mitte . 
1695	NA	 Novembrituul kõsises vanas plekkpärjas . 
1695	NA	 Gustav oleks krantsi ammugi prahihunnikusse tassinud , aga ei mäletanud , kes tolle kord tõi - tuleb nüüd jälle ja kaeb , kas tema kallis toredusasi on ikka alal hoietud ; ei saanud muud kui tuuldunud ja pleekinud pärga otsemaks sätitada . 
1695	NA	 Ema Liis oli esimesel jõulupühal surnud , uue aasta hakul teda mateti , pastor Vares pidas südamliku hauakõne . 
1695	NA	 Alles lautsil oli siis ema saanud pojanaist näha , alles lautsil . - Kui valulik : veäp havva manu Liig hilda elo saatus karm ! 
1696	NA	 Ta mõtles noist kõigist - oma naistest , suudeldud ja suudlemata jäänud suudest , kes luuletusi põhjustanud , iseäranis Kevadetüdrukust , jah Kevadetüdrukust esijoones , kellega kihluse oli kord tühistanud . 
1696	NA	 Ent kas ei teinud ta haiget - mõtles ta nüüd - saates lakkamatult armastust pihtivale neiule värske luuletuse koos kinnitusega , et see on inspireeritud just tema kingitud maikellukeste kimbust ? - 
1697	NA	 Vabandused , kõrgideelised ? 
1697	NA	 Niipalju siiski oli tolles luuletuses tõtt , et luuletajal oli kindel tahtmine - tema kodu peab eestikeelne olema ja tema enda elutöö peab ennekõike kuuluma eesti rahvale , mistõttu oligi kaua kaalunud , kes mitmest meeldunud naisest õpiks ära eesti keele . 
1697	NA	 Vanu tagasi saadud kirju lehitsedes on ta imeks pannud , et ei olnud kõhelenud Kevadeneiule mainimast : Peatunne abielumehel Goethel oli , et ta on määratud millekski muuks kui oma päevatööd abieluga sooritatuks pidama . 
1697	NA	 Oh seda noore Kustase otsekohesust ja enesekergitust ! 
1697	NA	 Oh seda keskeas Gustavi tegelikku muutumatust ! 
1698	NA	 Muutumata oli püsinud ka ema Liis , muutumata töökas ja kasin . 
1698	NA	 Poega saates olid ta vardad nobedasti klõbisenud , kui Luunja parve oodeti või harjunud peatuskohas hobust joodeti ; vahel , kui tudeng ise ohjaharud võttis , kohendas ema ennast vankripärra ja võttis vöötaskust vardad esile ; linnatee kahanes ja mehekinnas kasvas ning poeg sai ettekujutuse abielu hooltest . 
1699	NA	 Peale luule ja muusade järele jooksmise võõrutas Gustavit kodust ema ja õde Anne vahekord : Gustavi ettekujutuses polnud temast kuusteist aastat vanem õde mitte niipalju haige kui haigusega mugavust varjav ; ema pidi ka tütre osa tööd ära tegema ja Gustavi meelest oleks tema tõhusam abi edendanud õe abitust , karjuva tegevusvajadusega mõtles ta õde ravida . 
1699	NA	 Võib-olla oli seegi tuulest ja pilvedest võetud lootus . 
1699	NA	 Hilja oli sellest mõelda . - 
1700	NA	 Tollest erilisest armastusest sai noor Gustav aimu noil kaunitel kodus-käima-hommikutel , kui silmi avades leidis ema oma sängiservalt istumast , justkui polekski tal tuhat toimetust käsil . 
1700	NA	 Ema oli peljanud poega ilma kanda , vast häbi ka oli olnud külarahvast - vana naine , tütar pea täisealine ja nüüd sihuke asi ; arvas end sünnitamisel elu jätma , muretses , mis hakkab põdur mees pisikesega peale , see aimdus sundis teda ööd kui päevad ketrama ja kuduma ja välja õmblema , et mahajääjail paarkümmend aastat poleks vähemalt pesumuret . 
1700	NA	 Aga saatusel olid ema Liisuga teised plaanid , Liis pidi ära kannatama külarahva ohhetava imestuse ja kadeduse kuulsa poja pärast , vastama sajale küsimusele , mis talle endalegi küsimuseks oli . - 
1701	NA	 Gustav Suits kogus viimased kõivuoksad peiju , see oli tuulest alla aetud pikk ja peenike hagu , ning kalmukotus oligi hoolitsetud näoga . 
1701	NA	 Nüüd tahtis ta lella platsil ka veel ära käia , ehk kõnepaik ise selitaks mõtteid . 
1701	NA	 Oh kerkokell , oh kerkokell ! 
1702	NA	 Lella haud oli kaevatud , külmanud krompas saviliiv üles kuhjatud , auguservadele lauad ristati pandud , siseküljed kuuseokstega ehitud , köied kirstu laskmiseks valmis pandud . 
1702	NA	 Labidad seisid vana elupuu najal vaikivas ootuses . 
1702	NA	 Gustav Suits seisatas päitsisse , vaatas alla auku . 
1702	NA	 Seal turritas läbi raiutud puujuuri , üks nähtavasti suurema kivi nukk varjas end jalutsinurgas . 
1702	NA	 Kas jäävad lellal jalad kõrgemale ? 
1703	NA	 Äkki tuli üks lause , tuulest või kust ta tuli : Lell , sina olid see , kes oma tikliga mulle tee avasid raamatute-maailma . 
1703	NA	 Gustav Suits köhatas , astus sammukese augu poole , võttis mütsi peast ja ütles tolle lause . 
1703	NA	 Kuulatas oma ütelust , mõtles , ütles veelkord . 
1703	NA	 Lihtsalt , ilma paatoseta , nii peab vist . 
1704	NA	 Kes täna tulevad , teavad kõike , võõraid siia ei kogune . 
1704	NA	 Mis ütled , peab tõsi olema - või jäta ütlemata . 
1704	NA	 Lellal oli olnud ema Liisuga pahandust omakeskis , lell tükkis raha küsima , ta nimetas toda laenamiseks , ema andiski , too oli Gustavi koolitusraha küljest murtud . 
1704	NA	 Toda mäletati , too oli alevivahel jutukski tõusnud . 
1705	NA	 “ Lell , sina olid see , kes oma tikliga mulle tee avasid raamatute-maailma . ” 
1706	NA	 Kes võiks tolle vasta vaielda . 
1706	NA	 Nii oli . 
1706	NA	 Nii jääb . 
1707	NA	 “ Tere , herra professor ! ” 
1708	NA	 Suits võpatas nagu teolt tabatu . 
1708	NA	 Imestas : “ Herra Tee ! 
1708	NA	 Pole ammugi näind ! ” 
1709	NA	 “ Tulin omade platsi kraamima . 
1709	NA	 Vana kulu ja prahti täis , pole enam kedagi koristamas . ” 
1710	NA	 “ Nii minulgi . 
1710	NA	 Lell on viimane päris lähedastest . ” 
1711	NA	 “ Jah . 
1711	NA	 Ei löö enämb oma lell . ” 
1712	NA	 Kas ta kuulis minu kõneharjutust - piinlik ikkagi , mõtles Suits . 
1713	NA	 Tee vaatas , et Suitsul teine käsi taskus . 
1713	NA	 Tal oli see ikka taskus või kergelt rusikas , teadis Jott Tee : Kustas oli karjalatsepõlves kukkudes kaks küünt kivihunnikut vasta ära narrinud . 
1713	NA	 Poisslapse asi , sellest ei hoolitud , aga Gustav ise hoolis ja häbenes . 
1713	NA	 Kui peielauda istutakse , lõikab Suits taldrikutäie ühekorraga lahti , ise sinna manu kõneledes , et teised ta suu peale vaataksid , kuni ta teise käe võib sülle lasta või sõrmed jälle rusikasse koguda . 
1714	NA	 “ Kabeliaial kõnet pidada on raske , tuul viib sõnad kõrvale , ” ütles Tee . 
1715	NA	 “ Seda ma siin proovingi , kustpoolt tuul on . 
1715	NA	 Mõtlesin puudutada mõnd mälestust . 
1715	NA	 Lell avas mulle tee raamatu-maailma . 
1715	NA	 Kas sellest sünnib kõneleda , herra Tee - siin ? 
1715	NA	 Mis on raamat mõne meelest , tühiasi ! ” 
1716	NA	 “ Meil ju muud maailma polegi . ” 
1717	NA	 “ Ma tänan teid , herra Tee , minu usku kinnitamast . 
1717	NA	 Küllap nad mõistavad seda , et igaüks omasse maailma jäägu . ” 
1718	NA	 “ Soovin kordaminekut . 
1718	NA	 Teid nad ju kuulama tulevadki . ” 
1719	NA	 “ Nad tuleksid ikka ka . 
1719	NA	 Matus on kultuuraüritus , midagi hingele . 
1719	NA	 Naised saavad nutta . ” 
1720	NA	 “ Haledusest iseenda vasta . 
1720	NA	 Et kes on järgmine . ” 
1721	NA	 “ Tolle peale ei taha küll mõtelda . ” 
1722	NA	 “ Nägemist siis . 
1722	NA	 Mul üks plats ruttu veel kohendada , ” ütles Jott Tee . 
1723	NA	 Ja Tee läks raagus puude alutsi , põikas peateelt paremale , kääbaste vahele . 
1723	NA	 Sügav kalmuaia rahu , leppimise ja lepituse tunne valdas ta mõtteid , ta luges ristidelt ja kivitahukatelt tuttavaid nimesid - Kripson , Kroll , Nagla , Loddi , Tatrik , Tenno . 
1723	NA	 Siia tuleb kord ka tema nimi , siia - ja mitte Metsakalmistu murusse , sest tema on Jott Tee , jt , ja teised . 
1724	NA	 Gustav Suits pööris ka minekule - lella manu , kes altari ees päriskoju saatmist ootas . 
1724	NA	 Vaevalt sai Suits raagus lepistiku vahele , kui kuulis : kirik lööb juba sisse . 
1724	NA	 Aeglased , pühalikud helid kumisesid üle talise lageda . 
1725	NA	 Valuvahk tuikas südamest läbi : võõras kellamees ! 
1725	NA	 Samas tuksatas rõõm : kerkokella luuletust ei ole küll tarvis kohendada , ainult nood ä täpid ühesainumas sõnakorduses , nood vast jah ; tühiasi , aga tähtis ! 
1726	NA	 Jott Tee mõtles sellal ühest teisest kellaluuletusest , leitud tänavuses laulukogus . 
1726	NA	 Too oli Villem Ridala hädaohukell . - 
1727	NA	 Inimese hingest kõnelevad nad mõlemad , inimese hingest ja inimesest . 
1727	NA	 Üks lellast ja teine lellest , kes kumbki enam kella ei löö . 
1728	NA	 Jott Tee istus Werneris harjunud kohas - tagumise latri servas , oma halli suvemantli varjus , nii et teda ei nähtud , kui just ei vaadatud , aga tema ise nägi vaatamatagi ja kuulis kuulamatagi . 
1728	NA	 Nõnda viibis ta seltskondades , muutumata tülikaks , oli osavõtja , oli kaasas ja juures . 
1729	NA	 Praegu silmitses Jott Tee proua Elo Tuglase romantilist , nagu saladuslikku , nagu võõramaalannalikku nägu , kui see huvitusega oma lauakaaslase poole oli pööratud , osavõtlik ja tõrjuv ühelisi . 
1730	NA	 “ Olen jah vihane ! 
1730	NA	 Kultuurkapital määras häbemata väikse honoraari ja Kärner pani veel sellestki suurema jao aresti ! ” 
1731	NA	 Too rämehäälne protsessija oli August Alle . 
1731	NA	 Kes teda ei tunneks selja tagastki ! 
1732	NA	 “ Kärneril oli ju õigus teie raha kinni panna , ta oli teie veksli ju välja ostnud , ” söandas proua Tuglas arvata . 
1733	NA	 “ Ei , ta andis panka uue veksli omal nimel , minu raha pistis aga tasku ! ” 
1734	NA	 “ Ükskõik , kui ta teie võla enese kanda võttis . ” 
1735	NA	 “ Ei ! 
1735	NA	 See on sohk ! 
1735	NA	 Praegusel ajal ei saa keegi uut pangalaenu , tema aga sai minu veksli katteks ja sularaha pistis ikkagi tasku ! ” 
1736	NA	 “ Aga kui selle Kärneri uue veksli tähtaeg täis saab , kas siis teie ta välja ostate ? ” 
1737	NA	 “ Mis me tollest räägime , too on teine teem ! 
1737	NA	 Ja Tukkel ei teinud kunagi nii , kui tema Loomingu toimetaja oli ! ” 
1738	NA	 “ Jajah , Tukkel nii küll ei teinud , ” ütles Elo Tuglas ning näis kurvaks muutuvat . 
1739	NA	 Jott Tee aimas , mispärast : Alle võlgade katteks on kohtutäitur Tuglaste mööblit käinud üles kirjutamas , ehk küll oksjon pidamata jäi - vast said nad Alle kuidagi luuletama sundida , vast ta kirjutas just tookord oma kõige kuulsama laulu - 
1740	NA	 Iluduskuninganna klõbistas kontsi läbi Werneri saalide , saatjaks Jaani poeg Tõnisson . 
1740	NA	 Kõik elu seisatus , kõik kaelad kõverdusid , kõik pilgud pöördusid . 
1740	NA	 Alle läks kõhevile , tõusis püsti ja istus jälle ja tõusis jälle , otsekui oleks kinos tagumises reas ; sügavast erutusest hõõrus käsi , naksutas sõrmi , hammustas sõrmenukki , kuni äkki kaabu haaras ja lahkuvale paarile järele kiirustas . 
1740	NA	 Välisuks kolksatas täielises vaikuses kaks korda . 
1740	NA	 Elo Tuglase kaunis nägu muutus ainsa hetkega inetuks , otsekui oleks ta langenud nõidusse . 
1740	NA	 Kui Aino Kaldale on lubatud Eino Leino , miks siis Elo Tuklale mitte Alletki ? 
1741	NA	 Jott oleks tahtnud kelleltki küsida , kas Alle on jälle vaba ja oma baaridaamega , keda ta heal päeval kolkida armastab , enam kokku ei ela ; aga kellelt sa küsid . 
1742	NA	 August Allest jäänud soojale toolile maandus Liina Reiman kui elurõõmus turuvarblane ; Jott oleks justkui tema tiibade vurinatki kuulnud . 
1742	NA	 Ilmakuulus sõbratar surus Elo käsivart , kummardus tema poole ja sosistas valjusti : “ Kallis , miks näost nii väsinud ? ” 
1743	NA	 Elo Tuglas naeratas külma armastusväärsusega , juba oli ta eneses : 
1744	NA	 “ Ah magamata lihtsalt . 
1744	NA	 Tuklal jälle silmavalud , lugesin talle araabia muinasjutte ette , kuni valgeks läks . ” 
1745	NA	 “ Jäi nüüd koju magama ? ” 
1746	NA	 “ Oh ei . 
1746	NA	 Läks Majaomanikkude Panka Richard Rohti nelja protestitud vekslit vaatama , seal Tukla allkiri võltsitud . ” 
1747	NA	 “ Mis ta siis ette võtab ? ” 
1748	NA	 “ Esiotsa ei midagi , tahtis vaid näha , kes on need teised allakirjutunud . ” 
1749	NA	 “ Kah võltsitud ? ” 
1750	NA	 “ Kesse teab . 
1750	NA	 Aga palun ära kellegile räägi , Tukla visiit on eraviisiline . 
1750	NA	 Vahest ostab Roht vekslid siiski välja , aga kui jutud lahti lähevad , vihastub veel viimaks . ” 
1751	NA	 “ Kellele ma räägingi ! ” kinnitas Reiman oma ustavust ja hakkas jutustama , mis seisus on draama ja opereti konflikt Vanemuises ja kuidas mitmed tema sõbrannadki põluväärse opereti eest seisavad ning tahavad draamat välja suretada , kuna see kassat ei too ja riigile suur koorem olla . 
1751	NA	 Vanemuise sõda oli kultuuravõitluse moeteema . 
1752	NA	 Äkki lõikas üldist suminat Visnapuu äge hõisatus . 
1752	NA	 Tolle mehe laudkond kerkis tähelepanusse . 
1753	NA	 “ Avage silmad ja nähkem tõelisse olukorda ! ” kisas rahumeelne Visna . “ Virutagem kord rusikaga lauale ja öelgem : meie ei taha enam päält vaadata vaimuelu ümbervahetamist korruptsiooni peenrahaks , oleme tüdinenud lehmakauplemisest Toompääl , ordenite kõlistamisest ning söömiste ja vastuvõttude , etikettide lauakirjadest , riigikogu stenogrammidest , millest loeme seaduste edasi-tagasi pildumist ! ” 
1754	NA	 Kassa näe , mõtles Jott Tee , mis see viimase kümne aasta luule muud teeb , kui rusikaga rauda raiub , ei ole siin tarvis ühti ääsituld õhutada . 
1754	NA	 Riigitüdimus on sõna , mis õhku visatud ja kui giljotiin meie peade kohal ripub . 
1754	NA	 Riigitüdimus - tüdimus omaenda igatsetud riigist ! 
1755	NA	 Eks laulnud Visnapuu juba Maarjamaa lauludes aastat viis tagasi - 
1756	NA	 Või Alle - veel varem , varsti pärast Vabadussõja lõppu - 
1757	NA	 Või Kärner - 
1758	NA	 Gustav Suits on mõttelt ning lause vormilt õige rängasõnaline - 
1759	NA	 Armsad kolleegad arvavad end petetuks . 
1759	NA	 Ja seda nad ongi , sest igaüks on see , mis ta enesest arvab . 
1759	NA	 Nad ei tunne ära oma riiki . 
1759	NA	 Tõusikluse vohamine on neid pahviks löönud , tõusiku täitmatu task on luuletajaid lausa madalstiili viljelema meelitanud . 
1759	NA	 Kõhtukasvanud , hästiööbunud patrioodid on Visnapuu maksa ärritanud , vana-uus Pungla prassing Suitsu keelt teritanud , ministrite kõhtude roosad röhatused Barbarust pahandanud . 
1759	NA	 Kärner näeb oma tõusikut väga konkreetselt - 
1760	NA	 Too on võõras vaadata . 
1760	NA	 Et jõukal sakslasel või venelasel või taanlasel või poolakal on noid manuseid , too on aastasadu loomulik olnud , aga et suguvennal - võimata ! 
1760	NA	 Kust ta nood sai - suli on ! 
1760	NA	 Võim on kaabakate käes ! 
1760	NA	 Riigitüdimus ! 
1760	NA	 Irvitatakse lehmakauplemist Toompeal , kaklevatele erakondadele antakse pilkenimed - potipõllumehed , härrassotsid , riigisandid ; rahvas ei tea , kelle poolt hääletada , üksi ärimehed mängivad täispangale - nad toetavad rahaliselt mitut erakonda korraga . 
1761	NA	 Ja valitsuskriis käib regulaarselt nagu naisterahva kuuriided ; jaanuaris kukkus Päts , tuli Teemant , Teemant kukkus juunis , ja mis see Einbund nüüd parem on , ja kuniks tedagi . 
1761	NA	 Peatüli on , mitu portfelli peab koaleeriv erakond saama , ja erakonna distsipliinile allumist peetakse tähtsamaks erialaoskustest ja juhivõimetest . 
1761	NA	 Tegeletakse peamiselt valitsuse kukutamisega ja uue koalitsiooni moodustamisega - kriisitamise ja lehmakauplemisega , nagu tüdinud rahvas ütleb . 
1761	NA	 Needsamad parteilised isikud istuvad ametitesse muudkui ümber , kartmata parteisid vahetada - ja palju eesti rahval neid parteilasi üldse välja panna ongi : eesti rahvas on parteitu rahvas . 
1762	NA	 Aeg ise küll põhjustab ajalaule , ent need pole vabadusest joobumise laulud ega ka Vabadussõja sangarilaulud . 
1762	NA	 Aeg oli tookord iseseisvuse saabumiseks hilisküps , selle tulek ei mõjunud mingi imena , see oli nagu hiljaksjäänud fakt , mis lihtsalt teatavaks võeti . 
1762	NA	 Kohe tulid pettumused . 
1762	NA	 Üleilmse majanduskriisi viletsus ja sõjajärgsed hädad pandi vastse riigi juhtimise arvele . 
1762	NA	 Elati ruttu ja unustati kärmesti . 
1762	NA	 Toimetulek tundus raskem kui enne sõda , paljud õhkasid Egiptuse lihapottide järele , Egiptuse orjus sootumaks meelest läinud , ja õhkavad praegugi . 
1762	NA	 Üks rahvakiht asus rikkaks saama , ülejäänutel pole selleks väljavaateid . 
1762	NA	 Riigi etteotsa sattunud inimestel puudub selge rahvuslik kultuurapoliitika ; äkki pole luulel turgu , luuletajaid pole justkui tarviski , nad ei oska luua oma riigi laule , Jott ka ei oska , kuna järelärkamisaja epigoonlus on selle teemagi vastikuks teinud . 
1762	NA	 Paatose asemele asub pessimism ja sarkasm . 
1762	NA	 Luuletajad riimistavad võidu seenetanud aguleid , sõjasante ja hulkuvaid lapsi , nälga ja tööpuudust , justkui poleks seesugust Maarjamaal iial varem nähtud . 
1762	NA	 Närvilise aja lapsed on ise ka närvilised , oma soovides vägevad , oma tegudes jõuetud . 
1762	NA	 Vares-Barbaruse uus poeem E. V-r. on häbematu pamflett , aga kes saaks autorit süüdistada , - ta on ise prokuröri rolli asunud ! 
1762	NA	 Ja siis poleks ime , kui läheks täide Juhan Schütz-Sütiste nägemus või hoiatus või kartus või salasoov - Vaevamägede maa noorus marsib esimesel mail tööväe punaste lippude alla ! 
1763	NA	 Visnapuu on tolle võimaluse vastu süle ja seljaga : 
1764	NA	 Kuidas , kuidas olla siis vaba kodanik , vaba kirjanik vabal maal , et saatus ja ajalugu ei karistaks ? 
1764	NA	 Või nagu Visnapuu küsib - 
1765	NA	 Werneri ühtlases suminas tungis äkitselt kuuldavaks Johannes Aaviku vastuvaidlemist välistav hääl : 
1766	NA	 “ Rahvuslus ! 
1766	NA	 Suuremas rahvustundes on meie pääsmine ! 
1766	NA	 Kui poleks eestlase pääaju nii pääliskaudne , nii et ainult võõrsilt saadud valmis puretud vaateid ja ideid oskab vastu võtta , vaid jaksaks ja oskaks iseseisvamalt mõtelda ning elu ja olusid tähele panna , siis ideelisemad vaimud oleks paratamata pidanud leidma omas rahvusküsimuses , rahvusvõitluses ja oma rahvuskultuuri loomises seda , mis annab elule kõrgeid ideaale ! 
1766	NA	 Kirjandus on kultuuri kõige kõrgem õis , tal on rahvusliku kultuuri loomisel ülim tähtsus ja otse valitsev seisukoht ! 
1766	NA	 Mõtelge ükskord selle pääle , kolleegad ! 
1766	NA	 Juhan Luiga , see haige eesti rahva hullutohter , ütles kakskümmend viis aastat tagasi kuldsed sõnad , et mitte kartus rahva surma pärast ei pea rahvuslikkude püüete kihutajaks olema , vaid eluinstinkt , elurõõm ! 
1766	NA	 Vot nii , aga meil kultiveeritakse nagu kiuste ja meelega rahvuslikku alaväärsustunnet ! 
1766	NA	 Ma lõpetasin . ” 
1767	NA	 Aavikule hüüdis Visnapuu teisest latrist vastu : 
1768	NA	 “ Rahvuslus on kõrgem kategooria kui sotsiaalne kord ! ” 
1769	NA	 Aavik tuli üle saali ja andis Visnapuule kätt . 
1769	NA	 Vanad vingamehed ! 
1770	NA	 Visnapuu ütles : 
1771	NA	 “ Meil keerlevad kirjanduslikud huvid rohkem kultuurkapitali , riigivanema summade ja Loomingu abirahade ümber . 
1771	NA	 Nüüd lööb see meid kahte lehte , mitte rahvusküsimus , mitte omariiklus . ” 
1772	NA	 “ Te muidugi mäletate Ralf Rondi epigramme ? ” küsis Aavik . 
1773	NA	 “ Ei ole lugenud ! ” vastati mitmelt poolt . “ Kes too Rond veel on ? ! ” 
1774	NA	 “ Ralf Rond on Jaan Kurn . 
1774	NA	 Metsakuru popsi poeg . ” 
1775	NA	 “ Too Narva mees ? 
1775	NA	 Kirjutas poeesikogu nimega 27 ? 
1775	NA	 Sai roppuste eest trahvi ? 
1775	NA	 Raamat mõisteti tulesurma ? ” 
1776	NA	 Nüüd teadsid teda kõik . 
1777	NA	 “ Need ei ole tollest kogust . 
1777	NA	 Ma loen teile ette . 
1777	NA	 Mulle jäid magusamad salmid kohe meele . ” 
1778	NA	 Ja Aavik luges käega värsijalgu välja raiudes . - 
1779	NA	 Vali naer prahvatas lae alla nagu kork šampusepudelilt . 
1779	NA	 Narva mehele oleks see elu parim päev , mõtles Jott Tee . 
1779	NA	 Ta ei jõudnud tähele panna , kas Visnapuu kaasa naeris või juba kahetseb Aavikule käeandmist . 
1780	NA	 Jott Tee kõndis , raske elupuupärg käsivarrel , kogu matuserongi kahelt poolt läbi , teravasti tunnistades igaüht , koolilapsed ja naisterahvad maha arvata . 
1780	NA	 Mitte üht kirjanikku ! 
1780	NA	 Jott ei uskunud oma silmi ja alustas teist kontrollringi . 
1780	NA	 Keegi vanaherra , keda Jott ei mäletanud tundvat , ütles talle : 
1781	NA	 “ Ma kuulsin , et kirjarahvas valmistab homme tulema . 
1781	NA	 Neile olla vale teadustus antud . ” 
1782	NA	 “ Mis mõttes vale teadustus ! 
1782	NA	 Päevalehes oli ju perekonna poolt selge sõnaga surmakuulutus ! 
1782	NA	 Suurelt ! ” vihastas Jott . “ Matmine laupäeval , 10. seekuupäeval kell 12 Haapsalu Jaani kirikus ! ” 
1783	NA	 “ Vast nad siis Päevalehte ei loe . ” 
1784	NA	 “ Mis nad homme siia enam otsivad ! 
1784	NA	 Tule eile meile ! 
1784	NA	 No on ühed ! ” 
1785	NA	 Elupuukrants läks rängalt raskemaks , vajutas käsivarre veresooned kinni , käsi sures ja surises . 
1785	NA	 Jott oli arvestanud , et mõni kolleega , kes ise ei märganud leinakimpu kaasa võtta ja võõras linnas lillepoodi ei leia , aitab tal kulusid kanda või vähemalt asub paarimeheks pärga tassima . 
1785	NA	 Oleks Kirjanikkude Liit täies koosseisus edasi Tartus , vaevalt sihukest oleks lastud juhtuda , aga tallinlased - ei need linnast välja saa , iga teine maakotus on neile kui Linnutee taga ! 
1785	NA	 Mis peab Jott Tee nüüd tegema , Kirjanikkude Liidule määratud kohta ei saa ta sisse võtta oma isikliku pärjaga , tema - jt ! 
1786	NA	 Jaani kiriku hingekell hakkas lööma , kui puusärki , Vironia korporatsiooni värvitekkel kaane peal , välja kanti . 
1786	NA	 Valge rist Ernst Enno nimega asus rongi etteotsa , ja pikk rong võis minna liikuma . 
1787	NA	 Saanud üleeile surmasõnumi , oli Jott Tee neli Enno värsiraamatut riiulist alla võtnud . 
1787	NA	 Hommikupoole ööd arvas ta aru saavat nendestki ridadest , mis seni olid ähmane uiutus tundunud . 
1787	NA	 Surm tõlkis kõik . 
1787	NA	 Surm muudab maise elu lõplikuks , nõnda et inimese looming iseoma jõul edasi elab , lõpmatuks muutub , ilma et karta oleks autori vahelesegamist või tagasivõtmist ; nüüd oleneb kõik lugejast , tema suutlikkusest looja pärandit mõtestada . 
1788	NA	 Hingekella harvades löökides kuuldus nagu Enno enda hääl . - 
1789	NA	 Valge puusärk liikus läbi puhasvalgesse pidulikku härmatisse riietatud Haapsalu . 
1789	NA	 Ei mäletatud , et millalgi varem see linn nii kaunis , nii ootlik oleks tundunud . 
1789	NA	 Kõik oli suunatud ühele sündmusele , ühele olekule , kogu linn oli leinarongis või tänavate veeres rongi saatmas . 
1789	NA	 Lumesadu oli pehmete udusulgedega katnud hallid teed , ent aegsasti lõppenud , nii et kirgas külm enne päiksetõusu oli jõudnud puud-põõsad ja viimse kui kulurohututi härmaga ehtida ; jahe valge päikseketas vaatas erksinisest taevast - valge , sinise ja halli harmoonia , Enno sümbolvärvid , mis korduvad värsist värssi , said nüüd ilmsiks . 
1789	NA	 Valguses uppunud sina , nagu ta kirjutas ! 
1789	NA	 Mu avaruses õitseb sinivalge maa ! 
1790	NA	 Joti pilk saatis mustade peakatete hulgas ainsat heledat pearätti : Ella Enno . 
1790	NA	 Toda rätti pandi tähele , too oli sosistamiseks . 
1790	NA	 Soe voog läbis Joti südant , ta mõistis lese sõnumit . 
1790	NA	 Ehk mõistsid mõnedki , ehk tuli neile siit-sealt värsijupp meele - Edasi viib valge tee ; tuleviku valged raad ; valged hingelilled ; valgemeelne ; valged ristikheinad ; särk valgetest linadest ; mõtte lumivalged tiivad ; valge kirik ; nad kandvad valgeid riideid omas hinges ; valguslõhn ; magus on elada valguses ; valgus maeti mulda võrsuma ; meid valgus kutsus tulla ; valguskodumaa . 
1790	NA	 Ikka aina , igal leheküljel , järelejätmata , ent silmist-kõrvust mööda ka tarkadel meestel . 
1791	NA	 Nii ei pidanud Jürgenstein omal ajal paljuks arvustust maailma läkitada : Suur osa Enno laulusid kannatavad selguseta ja sihita sonimise ( Schwärmerei ) all . 
1791	NA	 Või Tuglas : Joobnud burschi laul , odav moraliseerimine , kui pääliskaudne , kui dillettantlik see kõik on ; kuula kui uimase pääga , see äratab ainult santi meeleolu seesuguse kirjanduse üle ! 
1791	NA	 Nii ka Hindrey ja Suits , ah nad ükski ei kahelnud oma lühikese mõõdupuu ulatuvuses . 
1791	NA	 Enno kannatas kriitika all väga , eriti mis puutus vormi meisterlikkusse , sest nägi , et tema sõnum pärale ei jõua ; ta hakkas salmikindlaid laule looma , sonettegi , ent mida's - kui enne oli ette heidetud värsisaamatust , siis nüüd öeldi suisa : eelmised kogud olid paremad ! 
1791	NA	 Enno tõmbus enesesse , ei teinud seda ainuvõimalikku järeldust : tema esimesed laulud on nüüd kohale jõudnud , küllap jõuavad järgmised ka . 
1791	NA	 Tema nii enesekindel ei olnud , küll aga teadis muud lohutust . - 
1792	NA	 Üksi Visnapuu oli too , kes teda armastas , ja Sööt oli ta südamesõber . 
1792	NA	 Ent Visnapuugi oli teda vaid kord elus kohanud , kui külastas artikli kirjutamise eesmärgil , ja siis temast nii võõriti aru sai , et laskis käibele müüdi , nagu ootaks Enno inspiratsiooni keset tuba puupakul seistes , vaip üle pea , et viis meelt ei segaks tunnetamist . 
1792	NA	 Vahest oli see visnapuulik kujund , mis tahtis väljendada looja vajadust süüvida iseendasse , kuid võeti vasta sõna-sõnalt ja laia naeruga . 
1793	NA	 Oli sündinud see , et luuletaja Enno lahtise haua veeres polnud ühtki sulerüütlit , küll aga inimese Enno teekaaslasi mitmest eluperioodist . 
1793	NA	 Mõnel kalmulisel tuli ehk imestada - ah see Enno , hall hallis , väiksepooline , tähelepanu nõudmatu , ongi too Enno ! 
1794	NA	 Hauda hakati kinni ajama , rahvas pudenes laiali , et vahepeal omi kadunuid tervitamas käia või pisut eemal uudiseid vahetada . 
1794	NA	 Jotil siin Haapsalus tuttavaid polnud , ei mulla all ega mulla peal , ta kavatses pisut ringi kõndida ja mõtteid koguda , juhuks kui peab pärjapanekul siiski mõne hüvastijätusõna ütlema . 
1795	NA	 Üleni mustas , üleni ümmargune proua sulges Jotil tee . 
1796	NA	 “ Vabandage , mulle öeldi , et te olete siin ainuke kirjanik . 
1796	NA	 Mina olen Ärni õde Emilie Enno . ” 
1797	NA	 Nad said ametlikult tuttavaks . 
1797	NA	 Ah siis preili , vanapreili , mõtles Jott . 
1798	NA	 “ Koguduses kutsutakse mind Enno Miili , ” ütles värske tuttav . “ Ma olen Ärnist noorem . ” 
1799	NA	 “ Tuleb meele , Enno on kõnelenud . ” 
1800	NA	 “ Ah rääkis minust ? 
1800	NA	 Ega me palju kokku puutunud , lapsepõlves ja kooliajal Tartus . 
1800	NA	 Ja muidu vahel . 
1800	NA	 Teate , ma sain ilmutuse . 
1800	NA	 Ega ta ei rääkinud ? ' 
1801	NA	 “ Me ei kohtunud viimasel ajal. ” 
1802	NA	 “ Ma sain ilmutuse , et Enno varsti sureb . 
1802	NA	 Sõitsin talle seda muidugi ütlema ja manitsema . 
1802	NA	 Enno ei uskunud Jumalat nii kuidas tarvis . 
1802	NA	 Tal oli küll tellitud Teekäija ja teisi baptisti ajakirju , ta tundis neid pareminigi kui mina , aga ikka oli tal vaja veel jidišit ja heebreat uurida , valesid raamatuid lugeda ja tõlkida . 
1802	NA	 Ma ütlesin talle kui õde vennale : Sina , Ärni , oled oma hinge müünud tarkuse saatanalle ; usklikuks ei saada ilmaliku teaduse , vilosoohvia ja tarkuse abil , vaid saadakse alandlikus palves Jumala armu läbi ! 
1802	NA	 Kus tema , ikka rääkis hinge surematusest , ma ei saanud siis ka vaikida , ütlesin : kui Jumal lõi inimese , siis lõi talle ka hinge , mis sureb koos kehaga . 
1802	NA	 Mul on selgesti meeles tema jumalavallatu vastus , et hingel olla igavene minevik ja igavene tulevik , kui inimene sureb , surra üksnes tema ihu . 
1802	NA	 No mõelge ise , herra Tee , siis ei saaks viimsepäeva kohtupidamist nagu ollagi , sest kui nii pühade kui patuste hinged on surematud , siis pole karistus üldse võimalikki . 
1802	NA	 Sina teed et lähed põrgusse ja põled katla sees , ütlesin ma talle hingeahastuses . 
1802	NA	 Tema ütles , hää küll , kallis õde , jätame selle jutu . 
1802	NA	 Oh me oleme nii palju muret tunnud ja palvetanud kogu perega tema eest ; eks ta oleks pidanud oma nooreea pruudiga abielluma , see oleks teda õigele teele juhtinud , mis on ühe tõelise naise kohus - meest juhatada , aga Ellakene muudku vaatas otsa ja kuulas ja kuulas ja uskus kõik , minu ema ei salli teda silma otsaski . ” 
1803	NA	 Jott Tee mõtles iseeneses : Nüüd ma mõistan , miks Enno koolipõlves oma toa ukse lukku keeras ja õele vaid virtina osa jättis . 
1804	NA	 “ Kui Ella siis kirjutas , et Enno kopsupõlendikus , siis ma jõudsin tema surivoodile ja siis ma valgustasin teda ja me palvetasime koos ja ta suri õndsuses , võtnud vastu Kristuse . 
1804	NA	 Kujutage ette , herra Tee , ta hüüdis viimselt - mina siis juures ei olnud , siis oli Ella , me olime üksühe alla , me ei võind ju koos , te mõistate - ta oli tunnistanud , et rahuring on tema ümber . 
1804	NA	 Ei või ju Kristusele kaduma minna ükski , kelle eest nii palju on palutud . ” 
1805	NA	 “ Kas Enno on teie lapsepõlvest kõik õigesti kirjutanud ? ” tegi Jott Tee teist juttu . 
1806	NA	 “ Te mõtlete Ärni raamatut Minu sõbrad ? 
1806	NA	 Ma ei ole seda lugend . ” 
1807	NA	 Joti hämmastunud pilgu peale ütles õde Emilie : 
1808	NA	 “ Mina loen pühasid raamatuid . 
1808	NA	 Aga nagu ma olen kuulnud , olla seal kõik enam-vähem nii , nagu oli . ” 
1809	NA	 “ Hakatakse pärgi panema , ” ütles Jott Tee ning juhtis kaaslast kasukakäisest hoides sinnapoole , kus see paratamatult vaiki oleks pidanud jääma . 
1809	NA	 Aga Emilie märkas üht tuttavat , ta tänas herra Teed osavõtlikkuse eest ja kadus . 
1810	NA	 Ella Enno vaatas labidate julma tööd , ent näis , nagu ei näeks ta seda . 
1810	NA	 Tuimalt ja mujalolevalt andis ta kätt üha uutele ja uutele leinajatele ja kuulas nende äravahetamiseni sarnast lohutust . 
1810	NA	 Ikka jutustati , kuidas Ennoga oli tutvutud ja oldud ja kuidas nüüd kaotus suur on . 
1810	NA	 Ikka kõneleti ilusatest lauludest , mis kunagi ei surevat , ja uskumata kaunist ilmast - nii sügav härmatis nüüd märtsis veel ! - mis pidavat näitama lahkunu kaunist iseloomu ja hingepuhtust . 
1810	NA	 Ei väsitud imestamast kirjanike puudumise üle , nii et lesk pidi sellegi kohta sõnakese lausuma . 
1811	NA	 “ Enno ütles ükskord ammu mulle : Vaata kui ma ükskord suren , siis mata mind maha , nii et keegi ei näe ! 
1811	NA	 Mina ütlesin talle : Seda ma ei saa lubada , egas sa ole mõni nööpnõel ! 
1811	NA	 Surm on ju ainult üleminek , ütles tema tookord ja naeris ise . 
1811	NA	 Aga mulle jäi see meele . 
1811	NA	 Ehk ongi tema soovi kuulda võetud . ” 
1812	NA	 “ Või nii ütleski ! 
1812	NA	 Et mata maha kellegi nägemata ! 
1812	NA	 Aga siia on ju palju rahvast kokku teadnud tulla . ” 
1813	NA	 “ Ehk need on siis sallitud . 
1813	NA	 Lihtinimesed . 
1813	NA	 Enno ise oli ka lihtinimene . ” 
1814	NA	 “ Mis te nüüd , kallis proua Enno , kadunud Ernst oli ikke üks väga suur inimene ! ” 
1815	NA	 Ent proua Enno - leskproua - ei igatsenud midagi rohkem kui üksi jääda . 
1815	NA	 Oh kuidas ta mõistis oma meest , kes oli tavatsenud kodunt välja minna enne kukke ja koitu , et kellestki segamata merd vaadata ja mõtiskleda - ehk oodata oma Jumalaga kohtumist . 
1815	NA	 Ella Enno nägi vaimusilmas , kuidas tema Erni astub sügavas mõttes , käed seljal , sadama poole , Õhtukaldalt Vaiksele tänavale ja kuidas voorimees Kommi sõidab Kuradisilla suunas , kabjad lagisevad tühjadel tänavatel , Kommi viibutab piitsaga teekäijale teretust ja teekäija lehvitab vasta ja see ongi kogu häirimine , mida veel võib välja kannatada . 
1816	NA	 Kui Ella Enno kalmuaiast ja peielauast koju jõudis , valdas teda sügav rahu . 
1816	NA	 Lesk pani enda kõrvale mehe kohvitassi ja tooli , et oleks seltsim vastses üksinduses . 
1816	NA	 Enno oli ütelnud , mitmesugused maailmad on nagu üksteisesse laekastatud ; kui nii , siis on ta siinsamas oma vaikival kombel . 
1816	NA	 Enno kirjutuslaud oli akna all vasta saksa kooli aeda , sageli kogunesid linnud põõsastesse , Enno oli kirjutades sädistajaid vahtinud ; kas teavad linnud nüüd , et too taimetoitlane enam ei tule neid oma teradega paksuks ja kohmakaks söötma . 
1816	NA	 Enno sammud olid rohtaeda raja tallanud , seda oli läbi läinudöösise lumegi näha , ja korraga oli Ellal häbi , et ta oli omal ajal joonistanud Ennot , raamat käes , teed pidi tulema ja ennast kaalpuudega vett tassima . 
1816	NA	 Enno oli põdenud kaua toda osatamist - nagu ta kõige süütumaidki vihjeid põdes ja põdes . 
1817	NA	 Naeruväärne küll , ent kord oli keegi koolmeister - ehk hiidlase nali - teistele jutustanud , et tema ei jõua imestada , kuidas herra koolinõunik sulge valesti hoiab , nõnda et püstjooned peenikesed õrnad ja alumised kõverjooned paksud tulevad - vastupidi normaalkirja juhisele , ja et tema ei tea nüüd küll , mida lastele ette näitama peab . 
1817	NA	 Sestpeale õpetas Enno oma käekirja imepeenikeseks , nii et mingeid paksendusi sealt välja ei saanud lugeda nooregi silmaga , ta kirjutas läkitusi piltpostkaardi mõne millimeetri laiustele valgetele servadele nagu pärgi ümber pildi , aga endal oli tal kehv nägemine pärast lapsepõlve leetreid . 
1818	NA	 Prille Enno ei kandnud , küll aga hoolikalt pügatud vuntsikesi ; juuksed olid tal madalaks muruks lõigatud ja soeng püsis muutumatuna aastakümneid nagu ta rõivamoodki - hall maavillane ülikond ja hall mantel või halli riidega kaetud lambanahkne kasukas üll , selle peal valge presendist tormikaitse , käes kollane vineerist kartong - nõnda ilmus ta saartele koole katsuma . 
1818	NA	 Leivatöö oli Ennole raske , ta jäi merehaigeks kohe , kui laev oli Haapsalu või Rohuküla sadamast välja sõitnud , ja seda ka ilusa ilmaga ; omnibuse sõitu ei kannatanud ta samuti , ja saanireiski oli kannatusrohke , kui mere lagedal lumeväljal tuul kontidest üdi välja puhkus või kui regi pidi tuiskama läbi jääpealse vee , kui tuli usaldada väikseid hiiu hobuseid , kes oskasid üle kevadiste jääpragude hüpata . 
1818	NA	 Kuu aja eest , pärast grippi , oli ta tulnud Ungla kooli katsumiselt ning ütelnud Ellale : nüüd olen küll end surmani ära külmetanud . 
1818	NA	 Külma , külma oli ta alati tunnud , Ella oli teda joonistanudki karvases kodukuues . 
1818	NA	 Matke mind päiksepaistelisele kohale , oli ta soov olnud ; päikest oli Looja annud täna küllaga . 
1818	NA	 Ja valge puusärk oli teine soov . 
1818	NA	 Lesel polnud raha mingigi sarga jaoks , ent Looja oli ka selle korraldanud . 
1819	NA	 Käsi juba kirjutamisvõimetu , oli ta dikteerinud viimse luuletuse . 
1819	NA	 Ella võttis laekast paberilehe , et jälle kord lugeda . - 
1820	NA	 Valge unustus oli laulu nimi . 
1820	NA	 Ei , ei tule unustust , tõotas Ella , ehk olgu , kui sa mulle järgi tuled , aga sa ei tule , sa ütlesid mulle viimsel hetkel : Ella , Ella , kõik on hoopis teisiti ! 
1820	NA	 Oli see imestus , oli see ehmatus ? 
1820	NA	 Mis nägid sa sealpoolsuses , oli see hoopis ehmatavalt imelisem veel ? 
1821	NA	 Ella Enno võttis mehe käsikirja , mida seni polnud söandanud lugeda . 
1821	NA	 Kunst surra oli Enno oma tõlkele pealkirjaks pannud . - 
1822	NA	 Jumalat armastama tähendab : ennast ise armastada , ning armastusest enese vastu kõik raskused rõõmsasti enese pääle võtta , mis meile kanda antakse pikal ja raskel teel , mis lõpuks kõige eksimiste järele meie eneste juure viib - Jumalas . 
1822	NA	 Suremine on ainult sund oma seni mitteteadvaid meeli teadvalt tarvitama õppida . 
1823	NA	 Kui Ella Enno hommikul ärkas ja värava postkastist Päevalehe tõi , oli ta esimeseks mureks vaadata , mis matustest kirjutatakse . 
1824	NA	 Ei ridagi ! 
1825	NA	 No muidugi , nii ruttu ei jõuta . 
1826	NA	 Järgmisel päeval - mitte üht rida . 
1827	NA	 Kolmandal päeval ei mäletatudki Ennot - Päevalehe vahelt pudenes lendleht hiigeltähtedega - riigivanem kogu vabariigis kaitseseisukorra välja kuulutanud 6 kuuks arvates 1934. aasta 12. märtsist kell 17. 
1828	NA	 Mis oleks Enno nüüd ütelnud , tema , Vabadussõjas võidelnu ? 
1829	NA	 Vast on ta öelnudki juba , oma sõduriluuletuses : 
1830	NA	 Ühtlasse suminasse lõikas tuttav , kõrgendatud hääl . 
1831	NA	 “ Jäta nüüd , kallis kooliõde , mis sa põed ! 
1831	NA	 Kas on siis mõtet omaette ! 
1831	NA	 On ajud , on mõte , pole ajusid , pole mõtet ! 
1831	NA	 Saavad siis lapsed aju aset täita ! 
1831	NA	 Oleksin rõõmus , kui saaksin lapsi , kuid ma ei usu , et mu elul siis rohkem mõtet oleks ! 
1831	NA	 See tähendaks vaid mu egoismi suuremat rahuldamist ega mitte midagi muud ! ” 
1832	NA	 Mis teine vastu rääkis , polnud kuulda , ent esimene hääl ütles : 
1833	NA	 “ Muidugi olen ma Tuklaga sellest rääkinud . 
1833	NA	 Ta ei kannata selle all , ütles , tal pole ehtsat kodutunnet ; kodu on vaid koht , kuhu kippuda tööd tegema , aga kui see on tehtud , siis kippuvat ta jälle teise kohta . 
1833	NA	 Tukkel ütles : mul pole seda egoismi , et peaksin just laste kaudu edasi elama , nagu ei tarvitse ka paljut muud isiklikult omada , mis mulle meeldib . 
1833	NA	 Mul lihtsalt puudub see instinkt , ütles Tuglas . 
1833	NA	 Me oleme õnnelikult kokku sattunud . ” 
1834	NA	 Kõrvallatri hääled vaibusid Werneri üldisse suminasse . 
1835	NA	 Jott Tee jäi märgutama , kas tema põeb nagu proua Tuglase kooliõde või ei põe nagu Tuglasedki . 
1835	NA	 Jotile lapsed ei meeldi , kuid olla võib , et omad lapsed oleks midagi teist . 
1835	NA	 Iseäranis täiskasvanud lapsed . 
1835	NA	 Võimalik , et ta ei tea , millest ilma jäänud - millestki veel peale närvikulu , ajakaotuse ja raharöövi . 
1835	NA	 See-eest on tema kogemused teised mis abielulistel , piiramata vabaduse tunne ennekõike . 
1836	NA	 Ühe lapse kasvatamiseks kuluvat sama palju raha kui tubli kivimaja soetamiseks . 
1836	NA	 Noh maja Jotil ei ole , ta on tarvitsenud seevõrra vähem tööd rügada ; teisel vanapoisil Karl Eduard Söödil oli tõesti kivimaja Promenaadi nummer 6 , kuid see läks kunstnike , kirjanike ja Postimehe vekslite diskonteerimise nahka , tagatipuks ähvardas oksjonihaamer ka Tähtvere nummer 5 puumaja tükkis väärtusliku mööbli ja raamatukoguga . 
1836	NA	 Nii et tulemus ikka üks . 
1837	NA	 Ja mis neist lastestki , kui mõtlema hakata . 
1837	NA	 Mis on Körberite või kellegi teise lootusrikkast järelväest saanud ! 
1837	NA	 Sugupuu oksad on ikkagi kuivanud . 
1837	NA	 Martin Körber jõudis matta oma narkomaanist poja Conradi , kuna tütar Agnes jäi vanapiigaks ja hääbus Tartu vanadekodus . 
1837	NA	 Faehlmanni kogutud kenakese kinnisvara kiire läbilöömine suigutas tema pojukesed kähku surmale , ühe kahekümne seitsme , teise kolmekümne viie aastaselt . 
1837	NA	 Karl August Hermann ei jõudnud küllalt häbi ja viletsust kannatada oma Endli pärast ; lakkamatult poja võlgu maksnud Hermann pidi viimased elupäevad suisa nälgima . 
1837	NA	 Koidula tütred , vanapreilid Michelsonid ei ole andnud ema luuletustele trükiluba , sest olid kuulnud , et need sisaldavat vaenu äratavaid mõtteid , seetõttu peab ootama , kuni preilid pisut eesti keelt on õppinud , et ema luuletusi tsenseerida . 
1837	NA	 Aga Carl Robert Jakobsoni saksikud vanapiigad , jah - need keelasid hauasammast püstitada , see häirivat kalli isakese rahu , ja et seda kuritegu ei sünniks , valvasid nad nädalate kaupa kodukalmistul - kolmekesi üksühe alla , kuni äge piksevihm nad pakku peletas piisavalt pikaks ajaks . 
1838	NA	 Jott Tee kikitas kõrvu : kõrvallatris kuuldus kõneldavat Koidula tütardest , see oli viimaste aastate moeteema , kus igamees tundis kehutust oma tark sõna sekka ütelda . 
1838	NA	 Elo jutustas : 
1839	NA	 “ Eile , kui ma proua Pukitsaga Ko-Ko-Kos istusin - mul oli seljas uus jakk , mis mind närviliseks tegi - tuli vana Pukits ja rääkis , kuidas tal see au olnud : tulnud sisse ja tutvustanud ennast , muidugi vene keeles : Ja dotš Koidula . 
1839	NA	 Ta vajanud mingeid peatuslube või midagi seesugust . 
1839	NA	 Ja küsinud oma isa noorpõlve kohta . 
1839	NA	 Pukits öelnud mis teadnud ja lisanud , et küsigu Riiast , kuna isa oli lätlane . 
1839	NA	 Kus preili vihane : tema isa polla mingi lätlane , olnud sulaselge baltisakslane ! 
1839	NA	 Koolis õpetatavat siin pahupidi asju isa brutaalsusest : isa olla olnud pigem leebe kui kalk loomus , kõiges olla ta emale järele andnud . 
1839	NA	 Ja üldse elavat preili ise siin kuidagiviisi , olevat sunnitud keeletundidest elatuma , öelnud preili ja virildanud suunurki . 
1839	NA	 Kuhu on jäänud nüüd nood kanged isamaalased , kes Koidula täiesti end venelaseks pidava tütre poolvägisi siia tõid , suuri sõnu tegid ja eesti rahva nimel veel suuremaid lubadusi andsid ! ” 
1840	NA	 “ Näed Visnapuul oligi õigus , kui ta hoiatas , et Eesti ärgu olgu mingiks vanadekoduks neile , kes oma ülesehitusliku tööjõu ja elu paremad päevad on raisanud teisal , laias maailmas . ” 
1841	NA	 “ Millal Visnapuu toda ütles ? ” 
1842	NA	 “ Eks kolme aasta eest , kui nood vaidlused algasid , kas kutsuda preilid koju või mitte kutsuda ja kes rahad peab kokku panema , kas Naisliit või Eesti Kirjanduse Selts . 
1842	NA	 Kumbki ei arvanud seda kulu võimalikuks . ” 
1843	NA	 “ Jahah , siis räägiti piibli sõnadega ärakadunud pojast , kes kõige alatumasse olukorda sattunud ja isakodus ülendamist vajavat . 
1843	NA	 Koputati rahva hellale südametunnistusele - Koidula tütred võõrsil meeleheitlikus seisukorras , üks Firenzes ja teine Leningradis . ” 
1844	NA	 “ Kui piiblit oled lugenud - ärakadund poega ülendati teise poja arvel , kulla Elo , teise arvel , kes truu ja töökas olnud , ära seda ära unusta . 
1844	NA	 Mul seisab silmade ees üks artikkel - vist Päevalehes : Samal ajal , kui Koidula tütar saabus paraadide saatel , raputas kodumaa tolmu jalgadelt kunstnik Jaan Koort , ilma et keegi seda tähelegi oleks pannud ; kas Koidula tütar kaalub Koorti üles ! ” 
1845	NA	 “ Too oli Maalehes , kullake ! 
1845	NA	 Mullu augustis , ma suvitasin Narva-Jõesuus ja seal oli mul ainult Maaleht . ” 
1846	NA	 “ Võib-olla , ei vaidle . ” 
1847	NA	 “ Ah pole tähtiski . ” 
1848	NA	 Härra Sööt , reisukasukas seljas , viipas Jott Tee suunas : kas laud vaba , kas tohib ? 
1848	NA	 Peremeheta käsi ilmus latriseina varjust esile , pidas Karl Eduardi hõlmast ja Elo hääl küsis : 
1849	NA	 “ Herra Sööt , herra Sööt , üks hetk , ütelge meile , kas Jaan Koorti põrm toodi juba ära ? ” 
1850	NA	 “ Otseühenduse erivagun on Moskvast välja saadetud . 
1850	NA	 Olen just vastu minemas Talinasse . ” 
1851	NA	 “ Vabandage mu uudishimu . ” 
1852	NA	 “ Teie teenistuses ! 
1852	NA	 Surnud suurvaimud kuuluvad kogu rahvale ! ” 
1853	NA	 Karl Eduard räntsatas istuma Werneri kupeepingile Joti vastu . 
1853	NA	 Silmapilk ilmus ettekandja . 
1854	NA	 “ Nagu ikka , ” tellis Sööt . 
1855	NA	 Werneris peeti meeles , mis kellegile , Tuglasele näiteks kaks viini saiakest ja klaas kohvi kuuma koorega ning suhkrut sisse nii palju , et lusikas seisaks püsti ; Sööt suhkrut ei sallinud , tema mõtles veel kaua elada . 
1855	NA	 Klaas külma vett toodi juure enesestmõistetavalt , Werner pidas end tõeliseks viini kohvikuks . 
1856	NA	 Jott Tee ootas . 
1856	NA	 Küll sõber kõneleb ise , ja kui ei kõnele , siis ei kõnele küsides ka . 
1857	NA	 Esimese saiakese hävitanud , Karl Eduard ütleski : 
1858	NA	 “ Minu olukord on ränk küllalt , olen sisse kukkunud , veksli žiirosid on üle mõistuse palju antud . 
1858	NA	 Mehed on ebaõigust seletanud ja põhjendamata lootusi hellitanud , ma olen neid usaldanud , ja vend niisamati . 
1858	NA	 Ja nüüd nad surevad veel ära ka . 
1858	NA	 Nüüd ei tea mis . 
1858	NA	 Üks kohtukutse ajab teist taga . 
1858	NA	 Richard Roht ei vasta ühegile minu kirjale , Alle on kadunud asjade hulgas . 
1858	NA	 Koorti poeg herra Raa on vähemalt abivalmis ja osavõtlik . ” 
1859	NA	 “ Oled sa Koorti palisandripuust naise kätte saanud ? ” 
1860	NA	 “ Otsitakse , toda kuju olla kuskil nähtud , aga kus ! 
1860	NA	 Vast võttis Venemaale kaasa , ainuke lootus . 
1860	NA	 Loodetud ostja tegi mulle külma - ütles nüüd , et tema võimalused on tühjaks pumbatud ja rahu majas , ja ega ta tõsiselt osta mõelnudki - selle raha eest ! 
1860	NA	 Tema olevat vaid tahtnud tõelisi rahamehi keema õrritada . 
1860	NA	 Eks ma siis vahi ise toda palvetavat naist - kogu raha eest ! ” 
1861	NA	 Sööt vaatas rutakalt kella , mudis koheva saia kahe näpu vahel ainsaks suutäieks ja lõpetas söömaaja . 
1862	NA	 “ Kuule , ma tulen ka ! ” ütles Jott endalegi ootamata . 
1863	NA	 “ Talinasse ? ” 
1864	NA	 “ Talinasse jah . 
1864	NA	 Ega ma sind ei sega . ” 
1865	NA	 “ Kas pead enne kodust läbi minema ? ” küsis Sööt ja vahtis jälle kella . 
1866	NA	 “ Mis sinna ! 
1866	NA	 Me ju sinuga mõlemad vabahärrad ! ” naeris Jott . “ Pole mul kassi ka , see kolab vist pruudirannas . ” 
1867	NA	 Väljas ütles Jott : 
1868	NA	 “ Tahaks või surnud peastki näha meest , kelle loomingut aukartusega imetlenud . 
1868	NA	 Ma mõtlen tema vabadussõdalasi ülikooli aulas . 
1868	NA	 Ja hauamonumenti rahva iidolile Kuperjanovile . 
1868	NA	 Pluss Jakobsoni hauabüst , mida preilid Jakobsonid põlgasid . 
1868	NA	 Kuhlbarsi portree . 
1868	NA	 Aga Metskits ennekõike . ” 
1869	NA	 “ Koort on tuhastatud . ” 
1870	NA	 “ Vot siis ! 
1870	NA	 Peotäis tuhka , mida austada . ” 
1871	NA	 “ Peotäis tuhka . ” 
1872	NA	 Nad olid Tiigi tänavasse jõudnud . 
1872	NA	 Jannseni kunagise maja ees seisis keegi kuivetanud daam , kasukakrae vasta tuult üles tõstetud , seisis ja vahtis harvade lippide vahelt võõrasse aeda täiesti mittedaamilikult . 
1873	NA	 Sööt haaras Jotil varrukast : “ Kuule , see on see ! ” 
1874	NA	 Jott oli ise ka arvanud . 
1875	NA	 Daam pöördus , tunnistas tulijaid pilusilmi , rõõmustas vene keeli : 
1876	NA	 “ Ah see olete teie , herra . . . herra Sööt ! 
1876	NA	 Ah herra Tee , kah kirjanik , väga rõõmustav tutvuda ! 
1876	NA	 Mina siin vaatan , et . . . 
1876	NA	 Siin aias olen ma oma tädipoegadega , noh Elmari ja Valteriga , rõõmsad silmapilgud mööda saatnud , oleme kiikunud , laulnud ja hõisanud , et puud ja põõsad vastu helkisid . 
1876	NA	 Nüüd on siin kõik teisiti . ” 
1877	NA	 “ Kas vana Jannsenit mäletate ? ” 
1878	NA	 “ Mäletan ! 
1878	NA	 Tol ajal oli ta juba halvatud . 
1878	NA	 Meil oli Kroonlinnas tema päevapilt , kus teda kujutati minu õe Hedvigiga käe peal . 
1878	NA	 See on minu lapsesüdames nii mõnigi kord kibedat kadedustunnet tekitanud : miks pidi just Hedvig tema käsivarrel istuma ja teda kaelustama ! ” 
1879	NA	 “ Kas te ei sobinud oma õega ? ' 
1880	NA	 “ Miks ei , me olime nagu õed ikka . 
1880	NA	 Pärnus nägin ema raidkuju , vot selle raidkuju seisangus on midagi minu õe seisangust , kuidas kunstnikul küll on võimaldunud sellist seisangut tabada ! 
1880	NA	 Minul olevat mu kadunud ema silmad . 
1880	NA	 Aga see pole õige , minu õel on need , just nende lõige , kuna minul ainult värv ; ehk olgu kui ma vahel mõtlen millelegi troostitule , kadunule , kättesaamatule , siis ehk need võrduvad ema silmile . ” 
1881	NA	 Karl ja Jott vaatasid teineteisele otsa - neile meenus sama asi : preili Hedwig oli tahtnud Leningradist opteeruda , kuid Eesti riigi vastav ametkond ei suutnud leida ühtki Jannseni-nimelist , kes oleks tunnistanud end ta sugulaseks . 
1882	NA	 “ Mul ei olegi kedagi , ” ütles Anna Michelson , see Viinis-sündinu . “ Kaks kokkukuuluvat inimest ilmas ikka kergemalt läbi saavad kui üksildane hing . 
1882	NA	 Iga naisterahvas peab ennast lapsega varustama , kui mitte teisiti , siis kasulapsega . ” 
1883	NA	 See oli hiline tarkus ja seesugusena tarbetu , sestap käänas Sööt kähku juttu . 
1884	NA	 “ Kuidas teile siin ema isamaal on meeldinud kah ? ” 
1885	NA	 Preili Michelson näis enesega võitlevat . 
1885	NA	 Avameelsus näis võitvat . 
1886	NA	 “ Vabandage , kui teid nagu eestlasi kurvastan , aga mina olen venelanna ja tulin , nagu te ütlesite , ema isamaad vaatama . 
1886	NA	 Mina kui tubli , pieteedist täidetud Koidula tütar , pidin siin - minu vanaduses ! - süvenema eesti keele õppimisse ja väsimatult imestlema , tänama , naeratama , knikse tegema ja liigutatud olema . 
1886	NA	 Ometi oldi nördinud ja pettunud : Koidula tütar ei oska , ei taha eesti keelt kõneleda ! 
1886	NA	 Oma ettevaatusest hoolimata sattusin iga silmapilk sõtkuma rahvuslikkudel konnasilmadel . 
1886	NA	 Minus taheti näha oma ema kuma . 
1886	NA	 Ei saa aru ? - Abglanz . 
1886	NA	 Nüüd saite aru , mis ma silmas pean ? 
1886	NA	 Jumal tänatud ! 
1886	NA	 Mina aga ei ole oma ema kuma , olen ainult ta produkt . ” 
1887	NA	 “ Meil on väga kahju seda kuulda , ” ütles Sööt . “ Aga ma loodan , kui olete siin kauem elanud , siis paranevad ka teie muljed . 
1887	NA	 Koidula on meile väga kallis , ja tema tütred samuti . ” 
1888	NA	 “ Seda ma olen väga imestanud , kui tähtis teile Koidula on ! ” ütles vana daam sügavas liigutuses , ja nad lahkusid südamlikult . 
1889	NA	 “ Näed siis ! ” ütles Jott Tee pisut hiljem . “ Just hästi mõeldud asjad kukuvad halvasti välja . ” 
1890	NA	 “ Mis mulle eriti hinge peale käib on see , et vanapreili keeldub lugemast oma ema kirju kodustele . 
1890	NA	 Need on ju ometi saksa keeles ! ” 
1891	NA	 “ Ehk on see pieteeditundest . ” 
1892	NA	 “ Kui need on kirjandusmuuseumis kõigile lugeda , siis on need avalikud asjad . 
1892	NA	 Ja ise ta seletab igal pool , et tema isa süüdistatakse ei tea milles , aga tegelikult olevat Koidula see olnud , kes õe ja vendadega pahuksis . 
1892	NA	 Võta siis ja uuri asja ! ” 
1893	NA	 “ Preili Anna on isatütar . ” 
1894	NA	 “ Aga tahaks olla ematütar . ” 
1895	NA	 Nõnda kõlas kokkuvõte , kui Jott Tee ja Karl Eduard Sööt rongi istusid . 
1896	NA	 Teekond oli pikk ja aega palju . 
1896	NA	 Jott kõneles , mis ta ennist Elo Tukla jutuajamist pealt kuuldes mõtelnud . 
1896	NA	 Sööt ütles toopeale : 
1897	NA	 “ Lapsed lasteks , aga isade ja emadega on kuulsatel meestel ka omajagu tegu . 
1897	NA	 Või õigemini küll emadel oma poegadega , kes kuuluvad rahvale . 
1897	NA	 Mulle tuleb meele , mis Jaan Lattik rääkinud . 
1897	NA	 Tema koguduses istuvat ikka kõrvu kaks tõsiusklikku emakest , keda koguduses millegipärast mammadeks kutsutakse : teine on Laidoneri mamma ja teine Pöögelmanni mamma . 
1897	NA	 Laidoneri mamma olevat linna karjamehe lesk , müütavat turul ja rongijaamas saiu ja omakoetud kindaid , tema elavat pisukeses toapugerikus , kus kõik vanamoeline ja kehvusega ehitud . 
1897	NA	 Pöögelmanni mamma seevasta olevat suure maja omanik , väimees teisel kaupmees , too kodune proua kiitvat ise : “ Egas mia kellegi majaomanik ole , sii puhtas Antsu maja , tema nimele reposteerit . ” Käbi kukub vahest kännust kaugele ikka küll . ” 
1898	NA	 “ Tammsaare ei olevat oma isa matuselegi tohtind minna . 
1898	NA	 Vanamees olevat Tõde ja õigust pojale pahaks pannud , et suguseltsi asjad ilma naeruks laiali laotatud ja pool veel omast käest juure pantud . ” 
1899	NA	 Neil oli sihukesi lugusid kuuldud ja nähtud üksjagu . 
1899	NA	 Lõbusad kurvad lood . 
1899	NA	 Mis viga kõneleda , endal vanemad mullas ja lapsed sündimata . 
1900	NA	 Pärale jõudsid nad üsna õhtuvidevas . 
1900	NA	 Pealinna tuul võttis neid ebasõbralikult vastu , puhus eest ja tagant ja igast küljest , kergitas mere poolt raskeid novembripilvi üles , need ähvardasid esimest lund alla kupatama hakata . 
1901	NA	 Balti jaam oli rahvast täis . 
1901	NA	 Liiguti esimesele perroonile . 
1902	NA	 Peotäis tuhka , mõtles Tee , nii jääbki mul nägemata see legendaarne eesti kunstnik , kelle isamaa on välja sülitanud , nagu omal ajal Mihkel Vesket , ja kelle põrmu auavaldustega vastu võtab , nagu omal ajal Mihkel Vesket . 
1902	NA	 Ajalugu ei õpi ajaloost . 
1903	NA	 Tõrvikud läideti , vaguni ette säeti kanderaam , keskel valge portselansavist vaas ; vagunist toodi metallurn kujur Koorti põrmuga , mähiti sinimustvalgesse trikoloori ja sünnitati Koorti enda voolitud vaasi . 
1903	NA	 Neli kunstnikku võtsid kanderaami aisadest , ülejäänud kunstnikud said põlevad tõrvikud , rong hakkas liikuma ja nõnda kuidas see liikus Nunne tänavat pidi , paljastas rahvahulk kõnniteedel pea . 
1903	NA	 Metskitse juures seisatati . 
1903	NA	 Nüüd hakkaski vaikset lund libisema , Kinga tänavast üle raeplatsi Suur-Karjat pidi Kunstihoone ette liikujate õlgu ja peakatteid sadas lumi valgeks ja raskeks . 
1904	NA	 “ Tere tulemast tagasi , Suur Eestlane ! ” ütles Märt Laarman oma kõnes . “ Inimene muutub inimeseks alles siis , kui surm on tõestanud äsjase elu meie keskel . 
1904	NA	 See , kes kõndis meie hulgas kui harilik surelik , keda me ei pannud tähelegi oma igapäevaseis askeldusis , kes näis meile sageli naeruväärne oma ebapraktilisuses , see oli üks neid , kelle kaudu inimvaimu suurus kõneleb meiega . ” 
1905	NA	 Tee sosistas Söödile : 
1906	NA	 “ Ma pole sulle kõnelendki , käisin Viljandis , otsisin Jakobsoni Sakala maja üles , see on nüüd Karl Saksa maja Jakobsoni tänavas . 
1906	NA	 Omanik , linakaupmees Saks , sorteeris ja kaalus aidas parajasti linu , ei teadnud ta vaene mees midagi , et elab Carl Robert Jakobsoni majas , mitu omanikku olevat vahepeal majal olnud , seda jah . 
1906	NA	 Ei teadnud Jakobsonist ega Sakalastki . 
1906	NA	 Ah et Jakobsoni tänav ? 
1906	NA	 Olevat üks kange mees olnud , saksu polevat sallinud - nii ta ütleski - aga näe , ära sures , ütles . 
1906	NA	 Mulle näis see kuidagi sümboolne - linakaupmees Saks on peremees saksu mittesallinu majas . 
1906	NA	 Kas Koortil on oodata midagi enamat ? ” 
1907	NA	 Sööt ühmas : 
1908	NA	 “ Suuri surnuid on tarvis . 
1908	NA	 Need sobivad igale ajale , alati saab neid oma huvides kasutada , kui neid pisut modelleerida . ” 
1909	NA	 Parem siis olla jt , mõtles Jott Tee . 
1909	NA	 Kaod ära , unustatakse su nimigi . 
1909	NA	 Ometi oled sina ka oma aega teinud . 
1909	NA	 Ja oma osa kätte saanud . 
1910	NA	 Pühajärv näitas pailapse nägu . 
1911	NA	 August Alle pai lapse näoga ei olnud , Alle oli üpris vimmas ja vihane . 
1911	NA	 Teispoolt järve kuuldus Karl August Hindrey uhhuutamist : Hindrey oli - nagu ikka - joonealuse jagu romaani valmis saanud ja hüüdis nüüd võimalikke malesõpru ja kalakaaslasi . 
1911	NA	 Aastat paar tagasi oleks Alle sellele vastu kajanud , südamest rõõmus , et temal ei tarvitse valge paberi vangi langeda , võib kirjatöö ja võlausaldajad määramatusse edasi lükata , kuna tähtsamad tegevused ootavad . 
1911	NA	 Ent nüüd , kus nad teineteisega ei kõnelenud , nüüd siis torkas Hindrey huige valusasti südamelihasse nagu kuivanud männinõel paljasse talda , ning keskhommiku ilu tundus kui mõnitus . 
1912	NA	 Kurb ja üksi oli Alle . 
1912	NA	 Ta oli hommikupoole ööd näinud sedasama stamm-unenägu , elas justkui läbi romaani s prekrasnoi neznakomkoi , ent korraga sattus mahajäetud allee pingile istuma , käes ajaleht pildiga nukrameelsest armastajapaarist selsamal pingil ja pildi kõrval imeilus armastusluuletus ; kuigi Alle sai unes aru , et see on unes , püüdis ta ometi luuletust meele jätta , et ärgates üles kirjutada , ent ärganult ei meenunud midagi peale tühjaks jooksnud elevuse . 
1913	NA	 Kaks asja - Alle oli rooma õiguse ajaloo eksamil läbi kukkunud , ja Nadja ei tulnud tänavu Pühajärvele suvitama . 
1913	NA	 Number 21 oli August Alle praeguses elus saatuslik , 21 aastat oli ta üliõpilane olnud , ja 21 aastat oli iluduskuninganna Nadežda Peedi-Hoffmann temast noorem . 
1913	NA	 Neil kahel asjal polnud muud seost , kui et olid poeedi elu rikkunud , ehkki algul paistis , et ummikust välja viivad . - 
1914	NA	 Tol ajal jaksas ta veel luuletada . 
1914	NA	 Jõi ja luuletas ja jõi . 
1914	NA	 Tänulik lugeja rõõmustas , et Alle on hüljanud värss-sõimu ; lugeja pidas enesehämaruse salme isamaaluuleks ning oli kahekordselt tänulik . 
1914	NA	 Siis tuli iluduskuninganna , ja Alle otsustas kaht asja ühelisi - alma mater ometi lõpetada , ja igipõline vanapoisi staatus nurka heita . 
1914	NA	 Mõlemas asjas oli ta noorusest saadik ebaõnne talunud . 
1915	NA	 Peterburis oli ta küpsuseksamitel armetult läbi põrunud , Orjolis kui leebemas keskkonnas need siiski õiendanud , Saraatovis ülikooli astunud ja Tartus jätkanud , diplomini ometi küündimata . 
1915	NA	 Ka ei ulatunud ta poola soost tõusiku , miljonär pan Sztralli tütre Regina südameni , mistõttu pettus Poola riigis . 
1915	NA	 See ei takistanud teda toniseeritud tujus hooplemast , milline varandus võinuks talle abielludes sülle langeda . 
1915	NA	 Nüüd sai Allest rahaahnete karistai luulepõllul , sest tundis kohustust ka Eesti riigis , saamameeste riigis pettunud olla . - 
1916	NA	 Raharügajaid mehi Alle põlgas üleolevalt , sest tema oskas päevapetjana nädalaid õhtusse saata ilma kriimu rida kirjutamata ja ometi ära elada ; leivatööst kui seesugusest polnud tal õndsat aimu . 
1916	NA	 Ta oli kõigile võlgu ja talle ei kiirustatud laenama . 
1916	NA	 Sõbramees Barbarus ütles rohkem kui üks kord , et rahanälg on Allele kasulik , päästab luule häälepaelad lahti ; sõbrad nimelt olid Alle andekuses ja töövõimes rohkem veendunud kui Alle ise . 
1916	NA	 Siiski pigistas mees end vahetevahel nagu hambapastatuubi ja saavutas vaba põhjala suve kauniduses selliseid poeese nagu Massimõrvade laupäeval . 
1916	NA	 Ta arvas , seda ootab talt isamaa . 
1916	NA	 Mis hea pärast pidanuks ta sorima iseoma hingehaavades , seda enam et eelmise armastuse kõrbemisel juba oli deklareerinud : 
1917	NA	 Kui Jott Tee jõudis Pühajärvele , leidis ta arvatavast Alle majast Hindrey . 
1917	NA	 See ütles , et Alle pesitseb tänavu ülemises suvilas , kas ta on aga kodus ja kas ka kaine , seda ei osanud Karl August teisest Augustist ennustada , sest pole ammugi kohtunud . 
1917	NA	 Alle lahutamatut triibulist supelmantlit igatahes ei välkunud puie vahelt . 
1918	NA	 “ Ehk saate meid lepitada , ” ütles Karl August Hindrey . “ Läksime tülli lollilt põhjuseta . 
1918	NA	 Sa Šita Aadu ! ” 
1919	NA	 “ Iluduskuninganna pärast , nagu räägitakse . ” 
1920	NA	 “ Nii on Alle praalinud jah . 
1920	NA	 Vana sokk ja seelikukütt Hindrey jalutas tema äraolekul preili Hoffmanniga Pühajärve ääres , ei muud , isegi ei vaadanud preilit himustava pilguga , ainult lohutas , sest Alle oli Tartus käima peal ega olnud teada , millal ja kuidas ja kus see lõpeb . 
1920	NA	 Suvila perenaine oli Alle rõivile pannud , oma mehe pintsaku laenanud ning oli kangesti mures , ja põhjusega - pintsak oli tõesti maha joodud . 
1920	NA	 Alle pelgas tagasi tulla , üür kah maksmata , aga veel rohkem pelgas vana soku Hindrey pärast tulemata jääda . 
1920	NA	 Šahh ja matt : Nadja on riigivanema naise õetütar , see asjaolu aitaks Nadja väljavalitul nii mõnegi elukäänu õgvendada . ” 
1921	NA	 “ Kas preili on Allet juba valinud ? ” küsis Jott Tee uuemaid uudiseid . 
1922	NA	 “ Ega vist . 
1922	NA	 Üks vana armastus olevat välja ilmunud . 
1922	NA	 Ja tiisikus õitsele löönud . 
1922	NA	 Suguselts ka vahele segamas , pistnud preili Taageperra tervist parandama . 
1922	NA	 Aga mis ma siin räägin , mis mina teiste asjadest tean ! ” 
1923	NA	 “ Meil teavad kõik kõike . 
1923	NA	 Tukla proua kõneles , et oli läinud nädalal Werneris Allet kohanud , see oli raha peale malet mänginud ja kõvasti kaotanud , oli siis olnud tavalisest mornim , öelnud , et mida vaesem oled , seda pillavamalt pead elama : kuna polnud suvitusraha , oli käskinud suvila oma tagasitulekuni alles hoida ja nii käib üür muudkui edasi ; oleks auhinna saanud , oleks omadega mäel , aga need närakad ei anna ju Allele , kes pole hoovilaulik , auhinda . 
1923	NA	 Nii oli ta üle kohviku räusanud . 
1923	NA	 Tuglas oli päris pahaseks saanud sihukese jutu peale , et lakku täis jutt , ja võtnud tolle teema üles , mis Sinimandrias juhtus . ” 
1924	NA	 “ Sinimandrias ? 
1924	NA	 Tollest ei räägita Otepääl seni midagi ! ” 
1925	NA	 “ Ta olevat taldrikuga üle saali visanud orkestrandi viiulikeeled katki . 
1925	NA	 Kui Tuglas häbiteost juttu teinud , saanud Alle väga rõõmsaks ja praalinud , kus on ikka osavus , tehku keegi tindijüri järele ! ” 
1926	NA	 “ Sa Šita Aadu ! 
1926	NA	 Eks ta ole spinninguga kätt harjutanud , ” naeris Hindrey . “ Aga mis ametivennal mureks , et Pühajärve tee jalge alla võttis ? ” 
1927	NA	 “ Mõtlesin ka , et suvi käes , leotan natike ussi Eesti kõige pühama järve lainetes . 
1927	NA	 Ja ühtlasi katsun Allelt mõned salmid kätte saada Loomingule võlgade katteks . 
1927	NA	 Üks tee ja kaks asja . ” 
1928	NA	 “ Teeme kaupa - lepitage mind Allega , mina katsun nood salmid sigima seada . ” 
1929	NA	 “ Kuimoodi ? ” 
1930	NA	 “ On siin mitut kunsti proovitud . 
1930	NA	 Verandale pakk paberit ja teravaks ihutud pliiatsid silmakiusatuseks valmis pandud . 
1930	NA	 Omavahel kiideldud hommikuste lehekülgede arvuga . 
1930	NA	 Karjutud üle järve , et latikas sinder täna ei võta ja teiselt poolt vasta , et sudak samuti mitte , järv vist tühjaks tõmmatud . ” 
1931	NA	 “ Ja aitab ? ” 
1932	NA	 “ Seni mitte . 
1932	NA	 Läheb siis puravikke jahtima . ” 
1933	NA	 “ Ja leiab ? ” 
1934	NA	 “ Iga kell . ” 
1935	NA	 “ Mis ta siis riime ei leia ! ” 
1936	NA	 “ Mina arvan , ta on asjast aru saanud . 
1936	NA	 Päris rumal ta ju ei ole . 
1936	NA	 Ei taha lati alt läbi joosta , aga üle hüpata ei jõua . ” 
1937	NA	 “ Miks te nõnda arvate ? ” 
1938	NA	 “ Rääkis siin ükskord . 
1938	NA	 Et temast muud järgi ei jää kui Eesti pastoraal . 
1938	NA	 Ta oli selle kirjutanud kättemaksuks oma isale , kes teda karja hoidma sundinud , ega sallinud , et sellest tema peateos tehtud . 
1938	NA	 Kas ma siis midagi muud ei olegi kirjutanud , karjus ta mõnikord , aga nüüd on vist leppinud , et ega ei olegi . ” 
1939	NA	 Jott Tee jäi mõttesse . 
1940	NA	 “ Sellegipoolest on mul kästud need värsid talt kätte saada . 
1940	NA	 Mitte enne Pühajärvelt ära tulla , kui salmid portfellis . 
1940	NA	 Ükskõik millised , kõige kõrgema honorari eest . 
1940	NA	 Vastsed värsid vanade võlgade katteks , ” ütles Jott Tee . 
1941	NA	 “ Siis annab teil kaua siin suvitada , ” naeris Hindrey , see Raudhabe . “ Sa Šita Aadu ! ” 
1942	NA	 Aeg oli pikk oodata . 
1942	NA	 Karl Eduard Sööt püüdis seda parajaks teha . 
1943	NA	 Tume üherealine ülikond seljas , lips ees , mustad kingad jalas , nii kõndis vanaherra Sööt omas Tähtvere aias . 
1943	NA	 Käed ei tahtnud kuidagi selja peal seista , need kippusid harjunud ametisse ; silm märkas , kus tugikeppide metsas üksainuski kepp viltu , kus sidumispael rammusasse varde sisse sooninud või tomatikobara all liiga lõtv , kus liigsed kasvud küsisid kääre , kus üleküpsenud vili lõhkemas . 
1943	NA	 Ka tubakud olid tänavu kenad , lehed laiad nagu kemmergutagusel takjal . 
1943	NA	 Kaks lõhna oli , mis Sööt armastas , tomatitaimede ja tubakulehtede lõhn , niisugused mehelikult vänged ja väheke nagu mürgised lõhnad . 
1943	NA	 Vennaste passijaneiu Aliide käed ei kannatanud piisakestki tomativarremahla , ja tubakute poole ei tahtnud see esimesele juubelile lähenev neiu mitte vaadatagi . 
1943	NA	 Temal oli oma pikant lemmikhais - mungalille ehk kressi oma ; polnud haruldane , et neiu rohis lillepeenras upakil , siniroheline ratasleht vartpidi suus , mida ta himukalt nätsutas nagu küülik või siis veeretas näppe vahel kolmepaunalist seemet ja nuusutas , õnnis nägu peas , ise vahtis värati poole , nagu oleks saajarong tulekul . 
1944	NA	 Igal omad ootused . 
1944	NA	 Aliide ootas peigmeest , olgu või taevalist ; veli Eduard Georg ootas pulma-aastapäeva , et astardelt punt õisi korjata ja naise kalmul ära käia ; Karl Eduard ootas lõunetunni mööda saamist , et luuletiskogu käsikiri musta portfelli pista ja audoktor Johannes Voldemar Veskile näha viia . 
1944	NA	 Veel ootas vana kirjanikuherra Sööt noort kirjanikuherrat August Sanga , et see talve jagu tubakulehti omale ära korjaks ja maitset pidi ise kuivataks . 
1944	NA	 Aga ma võin talle ju kirjutada , sellele Sangale , mõtles Sööt . 
1945	NA	 Kirjutada Sööt armastas , ehkki mitte luuletisi . 
1945	NA	 Ametikirjad , muidu kirjad , protokollid , aruanded , ülevaated , põhikirjad , eelarved , kassaraamatud - need armastasid tema suurt selget käekirja . 
1945	NA	 Ühistegelises elus oli Karl Eduardil pikkade aastate jooksul palju ameteid peetud , mõni paarkümmend seltsi oli teda oma liikmeks kutsunud , tihti ka laekuriks või kirjatoimetajaks valinud , Sööt istus truilt pea igal koosolemisel oma vaiksel moel , mõtiskles tundide kaupa iseette ja kritseldas ornamente - ühe paberilehe teise järel , vahel ka värvilisi ; harva ütles sõna sekka , ehkki tal iga kord seisukoht ei puudunud . 
1945	NA	 Arvamuse tagasihoidmise tõttu sai võimalikuks , et talle vaenlasi ei siginenud , ja vahest ka selle tõttu , et ajast üle elades ei kujutanud ta luuletajana uutele põlvkondadele ohtu , pigem nähti temas sõbralikku avitajat : mängust väljas mõnus mees . 
1946	NA	 Sööt läks tuppa kella vaatama . 
1946	NA	 See oli vähe edasi liikunud . 
1946	NA	 Ta istus laua taha , mõtiskles niisama ja mängis kirjapressiga . 
1946	NA	 Siis tuli tal meele , et tahtis ju Sangale kirjutada , mitte kella vaadata . 
1947	NA	 Söödil olid alal hoidunud veel trükikoja ning raamatukaupluse omaniku aegadest mõnesugused rakendusraamatud , mis kaubaks ei olnud läinud , ilusad uued kõvakaanelised kaustikud , kahju ära visata ; sinna igasugu tabelite ja harvade venekeelsete sõnade vahele sai kõikviisilisi asju kirja panna omaks tarvituseks . 
1947	NA	 Sandarmiprotokollide raamatusse kirjutas Sööt tähtsamate kirjade mustendid , selle klade ta nüüd ette võttiski , kastis sule tindipotti ja pani hakatuse kirja : 
1948	NA	 V. lgp . kallis hr. Sang ! 
1949	NA	 Teie tubakud ootavad Teid , lehed suured nagu härjanahad . 
1950	NA	 Tal ei sobinud ometi kasutada seda võrdlust , mis aias pähe kargas ! 
1951	NA	 Aga nüüd kargas talle pähe põnev riimipaar , ta pidi selle kirja panema kibekiiresti , seitsmekümne viiendas eluaastas nagu ta oli . 
1951	NA	 Sööt küünitas võtma üht kolmest kitsaformaadilisest kassaraamatust , jäi siis mõtlema , missugust neist : kas riimipaar oli olnud käänduv või pöörduv või muutumata , ja äkki oli tal meelest , mis riimid nood olidki , nii enneolematud olid nood olnud ! 
1951	NA	 Kahju , kahju , tuline kahju ! 
1951	NA	 Peab ikka nii olema , et kui sul on noor mälu , siis pole sul ainevalda , kui on ainevald ja elukogemused ja sõnavara , siis pole sul mälu ! 
1952	NA	 Oh , see ta oli - tubakud ja labakud ! 
1952	NA	 Riimina küll mitte kõige puhtam ja sõsaraidki vähe : rabakud-vabakud-nabakud ei leiaks vist keele-Aaviku juureski armu ; et keele-Veski neile kriipsu peale tõmbab , on kindlamast kindlam . 
1952	NA	 Nii et tubakulehed ja labakumehed , ja sonetiks neist ei jätku . 
1952	NA	 Kahju , kahju , tuline kahju , Sööt armastas nelikriime ja viisikriime . 
1952	NA	 Ta lehitses omi sinikaanelisi riimisõnastikke , seal oli mõndagi mõnusat , mis alles kasutamist ootas . 
1953	NA	 Mõned neist riimidest oli tal hakkama pandud . 
1953	NA	 Näis kuidas need keele-Veskile meeldivad . 
1953	NA	 Sööt võttis käsikirja , lehitses , luges endale ette . - 
1954	NA	 Ilus raamat tuleb , Kuusirbi õsu nimi , Ernst Kollom on värvilised puulõiked peagu valmis teinud ja neid on rohkesti ; Sööt tundis asja , oli ta ju oma kirjastuses sadakond raamatut välja annud , muist veel ise illustreerinud , ta oli ka puusse lõiganud - väljanägemiseltki ilus raamat oli siis ja praegu tema põhjusmõte . 
1955	NA	 Ei , ta ei võinud kauem kannatada , ta pidi teele asuma ! 
1955	NA	 Pole autorile hullemat sundust , kui oodata veel üks tund , et tohtida keeletoimetaja palge ette ilmuda . 
1955	NA	 Kaua see audoktor ikka lõunet peab , kasina kehaga nagu ta on ! 
1956	NA	 Minna ei olnud kaugele , herra Johannes Voldemar Veski elas Vabriku tänavas nummer 5. 
1956	NA	 Paras kõbusa inimese jalutuskäik , olgu Söödil Veski manu või kümme aastat nooremal Veskil Söödi manu Tähtvere tänavasse , jällegi nummer 5. 
1956	NA	 Seekord ei olnud nad kokku leppinud , kumb kõnnib , aga et Sööt oli paluja pool , siis arvata võis , et kokkusaamine rohkem tema mure ja hool . 
1956	NA	 Pool-hool , see peaks klades juba kirjas olema . 
1957	NA	 Ometi olid nad korraga tulema hakanud . 
1958	NA	 Istusid siis Toomel vagusa pingi peale päiksepaistesse maha ning Sööt lõi käsikirjamapi lahti mitte päris ilma uhkustundeta . 
1958	NA	 Oli ju August Sang arvanud , et Söödi ballaadilised riimimata luuletused on uus sõna eesti kirjanduses . 
1958	NA	 Muidugi , keeleteadlasele ei pruugi need meeldida , eriti kui Veski teiste arvamust ei või teada ega sellest mõjutatud olla . 
1959	NA	 Sööt kummardas kaugele ette , toetas küünaspead harkis põlvedele ja sedaviisi , käsikiri vasakus pihus ning paremaga lehti pöörates , luges ta need luuletised kõik järgemööda ette . 
1959	NA	 Veski nõjatas tagasi pingi seljatoele , laskis end mähkida pehme hääle kuminasse , ent siiski mitte uinutada ; pärast võttis ta salmid oma pihku ja valju vaatluse alla . 
1959	NA	 Mõnedki laulud olid ju eelnevalt tuttavad , kuid ühteköidetult kõlasid teisiti , ja Veski pidi Söödile õiguse andma , kus see tema kunagisi märkusi polnud arvestanud . 
1959	NA	 Aga paljutki oli respekteeritud , ja mõne asjaliku muudatuse tegid nad veel nüüd . 
1960	NA	 “ Teiega on parem töötada , teie ei ole nii visalt oma mõtte küljes kinni kui Anna Haava . 
1960	NA	 Haava leiab alati põhjendusi oma vigase vormi juure jäämiseks , miks just niisuguse kõlaga sõna või häälik seal peab olema . ” 
1961	NA	 “ Oh see Haava ! ” muhatas Sööt poolpahaselt-poolpilklikult . 
1962	NA	 “ Preili Haava ei ole lahti saanud oma kinnisideest , justkui tahetaks teda teiega paari panna ja justkui oleks teil selles kuulujutus oma roll . 
1962	NA	 Iga kord on meil sellest jälle juttu . ” 
1963	NA	 “ Haava olevat Kirjanike Liidule kirjaliku kaebtuse saatnud , et nüüd vanas eas tahetavat teda Söödi majja elama sundida ja palus sellise vägivalla lõpetamist . 
1963	NA	 Mul pole sihukest mõtetki peast läbi käinud ! 
1963	NA	 Ja ilma minuta see ju ka sündida ei saa . 
1963	NA	 Sestsaadik kui Jaan Roos minu majas elab , olevat Roosi ja Haava suhted jahenenud , Roos rääkis , preili Haava ise noominud teda selles asjas , et Roos nüüd Söödi poolehoidjaks hakanud ja nii edasi . ” 
1964	NA	 “ Haavaga ei ole mul mõtet vaielda . 
1964	NA	 Jäägu autorile tema õigus eksida . 
1964	NA	 Enno luulet ei hakanud ma samuti muutma , kui ka ebamäärasust tundus ja kõik polnud küllalt selgesti väljendatud , aga kontakti ma autoriga ei saanud ja sellepärast jäigi kõik nii , nagu kirjutatud oli . ” 
1965	NA	 “ Nüüd on sellega harinetud , Enno on omaks võetud niisugusena nagu ta on , ” ütles Sööt ja tõusis pingilt , et kaisutada armsat sõpra Jott Teed , kes Toomemäele värsket luhvti võtma tulnud . 
1966	NA	 “ Meie siin arutasime , kas Enno on omaks võetud või peetakse teda endiselt ebamääraseks , ” ütles Sööt . 
1967	NA	 “ Enno on imestamisväärt täpse sõnaga . 
1967	NA	 Aga sellest ei saa otsekohe aru . 
1967	NA	 Tegelikult on Enno kogu elu ühest ja samast kõnelenud , inimesest kui vaimolendist ja tema teest valguskodumaale , ” ütles Tee pakutud istet võttes . 
1968	NA	 “ Ärge öelge täpse sõnaga , öelge täpsa , ” parandas Veski leebelt . 
1969	NA	 “ Herra Aavik nõuab - täpse . ” 
1970	NA	 “ Aavik jah , see uuendaja ! 
1970	NA	 Mina olen normeerija , mina ütlen , kuidas on õige . 
1970	NA	 Aavikule on iseloomulik - kui kord koos Villem Grünthaliga läksime Pargi tänavasse oskussõnade komisjoni koosolekule , tuli Aavik vastu ; meie kutsusime teda kaasa , tema aga vastas : See oskussõnade loomine ei huvita mind põrr-rrmugi ! 
1970	NA	 Tema teeb , mis teda huvitab , mitte mis vaja . 
1970	NA	 Aavik hoidis algul üsna tagasi , aga varsti vaidles iga asjaga . 
1970	NA	 Mina teen näiteks vahet : riie on materjal , rõivas on selga pandav , Aavikule see ei meeldi , rõivas-sõna lausa ärritab teda , minu keelt sõimab ta rõivakeeleks , ” ütles Veski ning oli pisut üleliia ärritatud . 
1971	NA	 Oh Jumal , mõtles Jott Tee , miks peab eestlastel kõiki geeniusi olema kaks teineteist välistavat ! 
1971	NA	 Õigekeelsuslane ikka jälle contra uuenduskeelsuslast ja vastapidi ! 
1972	NA	 “ Saime minu Kuusirbi õsuga ühele poole , ” ütles Sööt kirgede leevendamiseks . 
1973	NA	 “ Kas sääl on minu lemmiklaul ka sees ? ” küsis Tee . 
1974	NA	 “ Ma ei oska arvata , mihuke minu laul on teie lemmik . ” 
1975	NA	 “ See mis sõnastas eesti rahva passiivse vastupanu programmi . ” 
1976	NA	 “ Huvitav küll , mis see võiks olla ! ” 
1977	NA	 Ja Jott Tee luges peast . - 
1978	NA	 “ See mul ju vana laul ! 
1978	NA	 Uuesse kogusse võtsin ainult uued ! ” ütles Sööt mitte ilma uhkuseta . 
1978	NA	 Ja mõtles salamahti : näed siis , teistele programmluuletis ja puha , mulle vaid kemmergutaguse takjapuhma etteütlus ! 
1979	NA	 Jott oli oma istekohaga omnibuses väga rahul , et paremal ja taga . 
1979	NA	 Teeperve poolsest aknast avanes vaade isamaa nurmedele ja lepistikele , kuna teisest aknast oleks pidanud vastatulejaid pelgama , kas nad äkki külge ei aja . 
1979	NA	 Tagaotsas istumisel oli teine hea asi : eessõitjad sul kõik silma all , ise kellegile ette ei puutu , ole vakka või lora kaasa ; millegist ilma ei jää , millegiks kohustust ei tunne . 
1979	NA	 Ka ei kostnud mootori mürin siin nii vali kui edeotsas , oli rohkem poolunele suigutav või vaikseid omaette mõtteid roiutav , kui just seltskonna naer sellest üle ei käinud . 
1980	NA	 Mõned mehed püüdsidki märkmeid kribida autobuse õõtsatustest ja ümberringi lokkavast melust hoolimata : nii Looming kui Varamu oli kõikidelt reisimuljeid tellinud . 
1980	NA	 Juhan Sütiste naksutas pisukese märkmiku Notes rohelist esikaant vastu sõrmi , ta polnud päris rahul , mis kirjutanud oli . - 
1981	NA	 Jambiga ongi igavene häda lühikeste esisilpide pärast ; siin-sõnake on kohatäide muidugi , misasja kõige nürimeelsem kriitik märkab , ja lõugu-tõugud väärib ka pilamist . 
1981	NA	 Sütiste joonistas salmile nelinurkse kasti ümber nagu sarga : rahu tema põrmule . 
1981	NA	 Nobedalt ringi liikuva Vabariigi Märjukese pudeli sedakord endast mööda lasknud , kirjutas Sütiste - ikka peen-peenikeselt , ikka terava pliiatsiga igas olukorras - 
1982	NA	 Nonii . 
1982	NA	 See võiks ju minnagi . 
1982	NA	 Siiski ei tõmba Sütiste esimesele variandile risti peale , veel mitte . 
1982	NA	 See tohiks olla pikema värssloo - ehk koguni poeemi - ehituskivike , kuskilt lõpuosast nähtavasti . 
1982	NA	 Sütistel ongi mõned poeemid käsil ja kavas , kõik seni pooleli , kõik elegantses Onegini stroofis , vastastavate päälkirjadega , nagu Meri ja mets , Viljad ja veed , Lääs ja ida , Tartu ja Tallinn . 
1982	NA	 Mis see uus idee võiks olla - Tuhas ja tules , ehk ? 
1983	NA	 Tuhas ja tules , jajaa , paljuhaarav kujund , paljumahutav sõnapaar , tõepoolest ! 
1983	NA	 Juhan Sütiste muutus järsku ülemeelikuks , kahmas ringikõndiva Vabariigi Valge ja kummutas punnsuutäie . 
1983	NA	 Kirjutas siis üles , mis silm eile näinud - 
1984	NA	 Kuus rida jälle nagu midagi ! 
1984	NA	 Sütiste pani märkmiku kinni , sõrm vahel , vaatas ringi . 
1984	NA	 Autobuses mühises ekskursioonilõpu elu , kolmkümmend kaks ametivenda - nagu neid punaste vineerseintega omnibuse pika nina ees neli päeva üle loetud oli - lõbutsesid otsegu koolipoisid ; mõni tallinlane , kes mõnd tartlast seni ihusilmaga näinudki polnud , ütles teisele kogemata sina justkui võrdsele , ja üleüldse tunti end olevat väljaspool ennast ja oma rolli . 
1984	NA	 Hullupööra naerdi üpris magedat anekdooti , mis teistes oludes vaid õlakehitust oleks väärinud , ja Sütistet haaras põhjuseta heameel , nii et ta ennast vahekäigu kohale kummargile naeris , käed lõdvalt ette-taha kiikumas , nagu oleks võhm väljas ; et pliiats ja märkmik seejuures pudenesid , seda märkasid teised ja korjasid üles . 
1985	NA	 Juhan Sütiste kuulus naer kiskus häälekusega kaasa , naerdi Sütiste naeru , kuna Sütiste ise teiste naeru naeris . 
1985	NA	 Kui vedru maha käis , kui lõkerdus ja itsitus , kihistamine ja hirnumine tasapisi soikus ja mõned lõpuluksatused veel kostsid , ütles Visnapuu : 
1986	NA	 “ Einoh , meie matk oli huvitavam kui loota võis . 
1986	NA	 Milline vaesus ja milline arvamatu rikkus ometi selles paeses pinnas ! 
1986	NA	 Põlev ja kivi , kas need pole ühendamatud mõisted ? 
1986	NA	 Aga Eestigi oli mõiste , mida ei suudetud ühendada iseseisvuse mõttega ; nüüd on need mõisted igapäevane tõde ja meie mõtlemise alus . 
1986	NA	 Ma usun , mõnegi kirjaniku alaväärsuskompleks ja usu puudus rahva jõusse sündis ümber sel sõidul uueks jõutundeks . ” 
1987	NA	 Tuglas ütles : 
1988	NA	 “ Visna väljendas end pidulikult , kuid see on ometi tõsi , et üldiselt arvatakse , nagu oleks omaaegse Vene hiigla tagamaa kadumisega ka meie suurtööstus oma loomuliku pinna kaotanud , eriti hädaldatakse Narva tööstuse pärast , millest vaid veerand olla alles . 
1988	NA	 Nüüd nägime , et see veerand on ometi elujõuline . 
1988	NA	 Härra pääminister on ekskursiooni hästi kavatsenud , kuigi me nägime peamiselt masinaid ja mitte inimesi , rohkem tööprotsessi kui töötegijate vahekorda oma tööga . ” 
1989	NA	 “ Mõnda kohta tuleb tagasi minna , ” ütles Aadu Hint , “ tarvis teada , kuidas need bioloogilised vändad ja võllid end inimestena tunnevad . ” 
1990	NA	 “ Sa võid ju minna , ” ütles Tassa , “ ent ma ei usu , et see viirastuslik matk mingeid sõnapalistusi esile manab , see rohkem vase- ja puulõike ning kivitrüki ala . ” 
1991	NA	 “ Einoh , pildiline tööprotsess ise küll , aga kui mõtelda , kuis omal ajal olevat püütud Venemaa linnadest kodutuid lapsi nagu koerakutsikaid Kreenholmi internaati ja neil töömudilastel olnud õige kitsad elutingimused , siis see on romaani või epopöa materjal , ” vaidles Enn Kippel . “ Kuda sa seda ikka kujutavas kunstis kujutad , see on sõnamaagia materjal . ” 
1992	NA	 “ Aga mulle jättis kõige sügavama mulje meri , ” ütles Leo Anvelt . 
1993	NA	 Pursatas üksmeelne naer . 
1994	NA	 “ Seda oleks sa võind ju Talinas küll ja küll vahtida , poleks sind tarvis olnud neli päeva ümber sõidutada , et teada saaksid - kodus koti peal kõige parem ! ” 
1995	NA	 “ Mis Talinas ! 
1995	NA	 Oru lossi ees tuli see tunne . 
1995	NA	 Masinad äratasid minus võhikus küsimustetulva , aga meri minus küsimusi ei ärata . ” 
1996	NA	 “ Noo , oled sa merimees ? ” naeris Aadu Hint . 
1997	NA	 “ Ametivend Hint sõitis jah terve suve laevas , võib-olla temas äratab meri nüüd küsimusi , võib-olla tema enam ei tunne seda kaldalt vaataja rõõmu , mida mina , ” ütles Anvelt . “ Taevas mere kohal oli pilvitu , nagu polekski Euroopa kohal Saksa mobilisatsiooni võimalust . ” 
1998	NA	 Kõik jäid äkki vait . 
1998	NA	 Ent mitte kauaks . 
1999	NA	 “ Mulle ka meeldis Oru kõige rohkem , ” ütles Ruven , “ eriti pärast allmaakaevanduse masendust . 
1999	NA	 Narvas ei saanud ma kogu öö seepärast und ja tagasiteel märkasin vaid lagedaid ja nukraid põlde üksiku hobuse ja põlvitavate kartulivõtjatega . 
1999	NA	 Ja siis äkki presidendi suveresidents , mille sisustuse kallidusest oled imelugusid kuulnud . 
1999	NA	 Ja see aed ! ” 
2000	NA	 Paul Viiding hüüatas : “ Alla seda ei luba rahvuslik uhkus ! 
2000	NA	 Kui meie esivanemad on olnud põlvede viisi orjad ja popsid , siis peaksid meie esimesed mehed saama riiki esindada täies mahus ja mõõdus ! ” 
2001	NA	 Mait Metsanurk käänas esiistmelt näo tahapoole , et ütelda sõna sekka : 
2002	NA	 “ Poisid , te näete ju aknast , et maal on töökätest puudus . 
2002	NA	 Nad on kõik maalt kaevandusse läinud ega tule enam maale tagasi . 
2002	NA	 Vot sulle teema komplikatsioonidega ! ” 
2003	NA	 Juhan Sütiste märkis üles - 
2004	NA	 “ Kas panite tähele , värskemates tööstustes nagu Aseri telliskivivabrik ja Kiviõli töötas mehi , kel oli kõnnak , nagu oleks nad just adra tagant tulnud , ja naised jälle liigutasid käsa , nagu oleks neil vikat peos . 
2004	NA	 Narva riidevabrikutes töötab juba teine tööstuslik põlv , seal liikusid naised ettepoole vajunud õlgadega , olid toaõhust närvetanud , ” ütles Rudolf Sirge . “ Praeguste olude jätkudes ei jää meie maapõue varadest muud kui tuhamäed ja hulk invaliide . 
2004	NA	 Kiire kasu peal ollakse väljas , mingi kullakaevanduse palavik ajab taga tööstuste juhte ja tõmbab siia inimesi . ” 
2005	NA	 “ Poisid , me oleme vist alla käinud , kiiretempoline elu on meile võõraks jäänud , meile vist oligi vaja sihukest käiku korraldada , ” ütles Erni Krusten . “ Ütlen ausalt , tulin maakodust , jõudsin Tallinna juba eelmisel õhtul ja mulle oli uudiseks isegi see , misuke nägi välja roheline lehestik elektrivalguses ! 
2005	NA	 Ja siin Virumaal - minule kui ometi virulasele polnud miski tuttav peale lõhna , mis soodsate tuulte puhul on kogu maakonnas haista ! ” 
2006	NA	 “ Kõik kirjanikud oleks sunniviisil pidand välja ajama ! ” naerdi . “ Kõik elule lähemale , kõik tööeestlasteks ! ” 
2007	NA	 “ Mõned saidki aru , nagu oleks sundus - näe vana Sööt saatis kirjaliku tõendi , et peaministri korraldatud ekskursioonist suurtööstuse tundmaõppimiseks ei saa osa võtta kõhukatarri tõttu . ” 
2008	NA	 See oli tänuväärne põhjus naerda ja Karl Eduardi terviseks võtta . 
2009	NA	 “ Laske inimesel lõpuni rääkida ! ” vihastas Erni Krusten . “ Mind vaevas üks teine asi , juba maakodust tulles katsusin mõistatada , mis võiks maailmas lahti olla nädala pärast , kui tagasi jõuan , ja allmaakaevanduses hakkas mind teadmine sõjaohust eriliselt piinama , justkui ei pääsekski enam maa peale . 
2009	NA	 Veel rohkem olid mu mõtted sõjaga seotud utmisahjude ja jõujaamade juures . 
2009	NA	 Kust meie teame , võib-olla on Euroopa südames juba nüüd tuli valla lastud , tehnika rakendatud inimest hävitama . 
2009	NA	 Ja tunned siis , kuidas vastu tahtmist protest sõja vastu muutub protestiks kogu tehnika vastu . 
2009	NA	 Inimene valitseb kõige üle , kuid ei valitse oma aega , tal polegi lõpuks seda , ja kas aja puudumine , selle puudumise pidev tunnetamine ei teegi teda lõpuks nii tigedalt rahutuks , et ta peab tekitama varemeid ja tuhamägesid , et rusuhunnikutel aja mõistet taas tunnetada . ” 
2010	NA	 Kõik kohmetasid tõsiseks . 
2010	NA	 Oli kuulda vaid mootori undavat laulu ja August Alle ilmsüüta norskamist . 
2010	NA	 See ei teinudki kellegile nalja . 
2011	NA	 Juhan Sütiste avas nagu häbenedes märkmiku , pani kirja enne hämarust veel neli rida . - 
2012	NA	 Tee sobras oma paberites . 
2012	NA	 Teda haaras õudus - nüüd kus Tammsaare on lubanud ennast temal usutleda , nüüd kus ta on tõttamas kokkulepitud külaskäigule , nüüd siis on tähtsamad väljakirjutused koju jäänud ! 
2012	NA	 Vagun rappus ja kolises , kiirus tundus pöörangutel liig suur , kiskus sõitjat kuuti nagu karussellil , ning poolenisti alla lastud aknast viskas sisse teravat raudteehaisu . 
2012	NA	 Jotil läks süda pahaks . 
2013	NA	 Neli paberipoognat oli , viiendat ei olnud . 
2013	NA	 Ei olnud , ei olnud olemaski , otsi kust tahad . 
2013	NA	 Ometi oli ta enne ukse lukutamist veel kord vaadanud : lauale ei olnud midagi maha jäänud . 
2013	NA	 Tuli katsuda meenutada , mis seal olla võis . 
2013	NA	 Selleks tuli vaadata , mis kaasas oli . 
2014	NA	 Johannes Aaviku lõigendid olid igatahes kaasas . 
2014	NA	 Nooruses on herra Aavik ütelnud Pikkade sammude kohta : Ma jään ikka selle juure , et Tammsaarel peenem kunst puudub . 
2014	NA	 Kui järgmisel aastal Noored hinged ilmusid , võttis Aavik jälle sõna : Mis on sellega tahetud öelda , mistarvis ta on kirjutatud ; siin pole mingit kompositsiooni , mingit probleemi ; üleüldine mõju on midagi lahjat , vesist , keskpärast ; sellega võrreldes olivad Pikad sammud kunstilisest küljest ees . 
2014	NA	 Kakskümmend aastat hiljem : Tammsaarele on iseloomulik teatav kuivus , puisus , verevaesus , õhedus , hõredus ; Tõde ja õigus on midagi liiga pleekunut , blondi või nagu mingi lihtne küünitaoline puumaja , liiga uus , kus alles vähe esemeid ja kus valitseb teatav kõle lagedus ; Tammsaare on blaseerunud ja kergatslik ja ükskõikne oma tegelaste suhtes . 
2014	NA	 Ja veel kümme aastat hiljem oma visitatsioonil Rakvere koolidesse pidas koolinõunik - koolide peainspektor ! - Aavik võimalikuks kirjanduse õpetajate nõupidamisel ette panna : Tammsaare ja Tuglas pole üldse kirjanikud ega tule neid ka koolis läbi võtta . 
2015	NA	 Haruldaselt järjekindlad mehed mõlemad , herra Aavik ja herra Hansen ! 
2015	NA	 Anton Hansen Tammsaare on ütelnud end kriitikat mitte lugevat , ta on Jotilegi kinnitanud : Mind absaluut ei huvita , mis nad minust räägivad ! , ometi poetas kord Jotile lausekese , millest võiks vastupidist järeldada . 
2015	NA	 Too juhtus Tallinnas Vana turu kaelas , mil Tammsaare tsiteeris Goethet : Das du nicht enden kannst , das macht dich gross . 
2015	NA	 Seekord vihjas ta arbujate irriteeringule : Mine , Tammsaare , rullikuuri oma pere pesu rullima ! 
2016	NA	 Sel ajal kui Jott Tee läinud aegadega tegeles , oli Tammsaarel tänane päev käsil . 
2016	NA	 Proua Käthe seisis parajasti söögitoa ja abikaasa kirjutustoa vahelisel uksel , käed rinnal ristati , ning ootas märgatavaks muutumist . 
2016	NA	 Poos oli kõnekas : laud on kaetud , kaua ma pean ootama . 
2016	NA	 Enne veel kui Anton toolilt tõusta jõudis , astus proua Käthe need paar sammu , et kalendris uus puutumata kuu ette keerata - 1. märts 1940. 
2016	NA	 Poos oli kõnekas : isegi seda ei märka sa teha . 
2016	NA	 Anton Hansen muigas - kaks armastajat tummfilmis ! 
2017	NA	 Õieti küll olid nad viiepäevase vaikimissõja eile õhtul lõpetanud . 
2017	NA	 See oli koormavaks muutunud , ehkki mitte koormavamaks kui elu üleüldse on . 
2017	NA	 Anton Hansen ajas kõik süü Tammsaare kaela - kirjanikud ei peakski abielluma ! - kusjuures jäi kahe silma vahele fakt , et mitte Anton Hansen polnud preili Käthe Weltmani kätt palunud , vaid kevadel 1920 ainult heaks teinud preili Käthe mulluse kuulutuse ajalehe esiküljel , nagu oleks preili 7. juunil 1919 Hanseniga abiellunud . 
2017	NA	 Aga mis peaks kahekümne-aastane neiu ette võtma , kui üle neljakümnene mees ei märka oma kohust ! 
2017	NA	 Et neiu õed olid edukalt abiellunud : Alide advokaat Peediga , Clarissa poliitik Vallneriga , Helene kunstnik Burmanniga , noh siis polnud Käthel kirjaniku eest pääsu . 
2018	NA	 Söögitoas istusid Riita ja Eerik juba oma kohtadel . 
2018	NA	 Halvasti varjatud pinevusega vaatasid nad oma vanemate saabumist . 
2018	NA	 Kas jätkub piinarikas vaikimine , mil mamma vahib klaasistunud silmadega aknasse ja papa põrnitseb vastasseina maali , millel olevat jäädvustatud tema kodukoht ; nende pilgud ei kohtu ega ristu ega isegi nõela ning silmitud-kõrvutud käed leiavad askeldamist ninaesisega , igas liigutuses ignorants ? 
2019	NA	 Anton Hansenil ei jäänud märkamata laste ülepingutatud uudishimu , mida ta kasvatamatuse arvele pani . 
2019	NA	 Lapsed arenevad teises suunas , kui unistasin ja lootsin , mõtles ta , kirjanikkudel pole küllalt aega pere jaoks , nad ei peaks abielluma . 
2020	NA	 Aga mamma kohendas heledaid otsmikulokke edeva liigutusega , ja kui köögitüdruk kohvikannu tõi , tõusis mamma ise , et pakkuda saiakeste vaagnat , kusjuures nõjatas puusaga vastu papa toolikorjut ning vaatas koketselt silmi pilgutades papale otsa . 
2020	NA	 Mamma kitsaste huulte vahelt vilksatas terav roosa keeleke . 
2020	NA	 Nagu kassipoeg , märkas Eerik ja peaaegu kartis , et mamma hakkab kohe nurruma . 
2021	NA	 Köögitüdruk punastas , kohendas põlle ja lahkus delikaatselt , sulgedes vaheuksed . 
2022	NA	 “ Mul on raha tarvis , Anton , ” ütles Käthe . 
2023	NA	 “ Mul ei ole . 
2023	NA	 Viimane läks meil Riitaga eile teatris . ” 
2024	NA	 “ Sul on saada . 
2024	NA	 Draamateaatrist , Karismaa raamatukauplusest . 
2024	NA	 Miks peaksid nad sinu raha kinni hoidma . ” 
2025	NA	 ” Mul on piinlik iga päev käia vaatamas . ” 
2026	NA	 “ Aga kui täna siiski läheksid . 
2026	NA	 Las näevad , et sul on tõsi taga . ” 
2027	NA	 “ Mõtlesin täna katsuda istuda Põhjasõja romaani juures . ” 
2028	NA	 “ Anton ! 
2028	NA	 Sinu pea on ju tühi nagu veskikolu . ” 
2029	NA	 “ Tean . 
2029	NA	 Seda ütlesid sa juba enne Tõde ja õigust . ” 
2030	NA	 “ Noh ja kas minul polnud tookord tõde ja õigus ! ” 
2031	NA	 Nali tabas . 
2031	NA	 Käthe nägi , et Antoni silmad läksid lubivalgeks , ta kahetses öeldut ja tõmbus väikeseks . 
2031	NA	 Anton nägi naise kahetsust , ta häbenes oma äkkviha ning ütles leppinult : 
2032	NA	 “ Sa tule minuga õige kaasa , ise näed , et Tartust pole maksukorraldus veel tulnud . ” 
2033	NA	 “ Kakskümmend aastat pole sa mind enesega kaasa kutsunud ! 
2033	NA	 Mitte kuskile ! 
2033	NA	 Mitte mingit seltskondlikku läbikäimist ! 
2033	NA	 Ja nüüd kutsud sa mind kaasa ! 
2033	NA	 Ja kuhu ! 
2033	NA	 Ei , meie läheme Riitaga linna peale ! ” 
2034	NA	 Anton ohkas alistunult . 
2034	NA	 Ta pomises omaette : 
2035	NA	 “ Ei tea , sooned nagu tahaksid sees käriseda . ” 
2036	NA	 Anton Hansen võttis nagist musta talvepalitu ja ümmarguse talimütsi ning leidis kätte oma igavese turukoti . 
2036	NA	 Ukselt ütles ta veel , kuna lapsed olid oma tuppa läinud : 
2037	NA	 “ Mina ei oleks suutnud nii palju kirjutada , kui sina ei oleks takistanud ! ” 
2038	NA	 Ja mõtles sinna juurde : Kui Sokratesel oli tema Xanthippe ülepääsmatute raskuste võitmise harjutamiseks , miks siis Tammsaarel ei tohiks olla tema armast Käthet ! 
2039	NA	 Selleks ajaks oli Jott Teel selge , et maha olid jäänud väljakirjutused Tammsaare põhimõtteliste vastaste Alle , Kärneri ja Kivika artiklitest . 
2039	NA	 Tühja nendest , Aavik ajab asja ära markantsemaltki veel . 
2040	NA	 Jott Tee luges Tammsaare poolehoidjate kirjatöökatkeid . 
2040	NA	 Sealgi oli okkaid rooside peidus , need võisid kirjanikku torkida ka siis veel , kui kriitika õied ammu närtsinud . 
2040	NA	 Nii kirjutas Paul Hamburg : Tuleb ootama jääda Tõe ja õiguse järge , II osa , sest käesolevat teost ei saa selleks pidada . 
2040	NA	 Daniel Palgi : Tõde ja õigus võib oma sisukuselt astuda maailmakirjanduse väärtteoste kõrvale , kuigi ta vormiliselt ei hiilga meisterlikkusega ja kuigi tema veendumused on kõhklevat laadi ; õitsvat ja rõõmust elu ei näe ; II ja III osa võrdlus otsustab II kasuks ; Tõe ja õiguse jagude jätkumiseks paistab olevat küll võimalusi , tarvet ei saa siiski tõestada . 
2040	NA	 Jaan Roos : Tammsaare viimaste aastate looming ühelt poolt tihti tüütab ja vihastab lugejat , teiselt poolt aga veetleb ja vaimustab . 
2040	NA	 Friedebert Tuglas : Tammsaare suurromaan on oma pessimismiga masendavamaid maailmakirjanduses . 
2041	NA	 Anton Hanseni masendus oli turusaginas pisut lahutust leidnud : ta oli oma heeringanaisega head kaupa teinud ja saanud hapukoorenaisega maailma asju arutada ; tal oli tujutõus , et mõtleb samamoodi kui rikkumata taipamisega rahvas . 
2041	NA	 Neil oli täna olnud kaks teemat - priiskamised Oru lossi ümberehitusel ja värsked sõjakoledused . 
2041	NA	 Oru asjus oli Tammsaare olnud täiesti kriitiline , ja teisel teemal maininud : Inimene on muutunud suures osas Euroopast vaid sõnnikuks , kellega väetatakse mulda . 
2041	NA	 Sellest sai süda kergem neil mõlemal : turujutt ei muuda küll vähematki , ent inimene tunneb ära inimese . 
2042	NA	 Nüüd kavatses ta Karismaa raamatukaupluses ära käia , täna juba teist korda , ja Andres Särevile koju kätte viia Põrgupõhja Vanapagana dramatiseeringu esimese jao , mis ta oli jõudnud läbi vaadata . 
2042	NA	 Kumb käik ennem ? 
2042	NA	 Seisatanud läbi laskma trammi , märkas Anton Hansen Bernhard Lindet . 
2042	NA	 Majasõber kõhkles , kas ligi astuda : oli ju sõber rohkem kui kord pahandanud , et inimestest on üleannetus teist inimest tänaval teretada ja kõnetada ning tema mõtete voolu katkestada ; ent juba jutlema jäänult tegi seda meeleldi , möödakäija võis koguni kahtlustada , kas suur kirjanik käidaval tänaval oma turritava heeringasabaga turukotti ei demonstreeri . 
2043	NA	 Anton Hansen viipas juba ise . 
2043	NA	 Linde sai rõõmsaks : 
2044	NA	 “ Tere hommikust , Tammsaare-härra ! ” 
2045	NA	 “ Mu nimi on ikka Hansen . 
2045	NA	 Kui soovite , siis härra Hansen . 
2045	NA	 Tammsaare pole härra , vaid tööline , kuigi ehk natuke peenemal tööl . ” 
2046	NA	 Tammsaare naeris , tuhat kortsukiirt silmanurkades . 
2047	NA	 “ Kuidas meil läheb ? 
2047	NA	 Kuidas edenevad hollandi ja saksa tõlked ? ” 
2048	NA	 Bernhard Linde rääkis , et tõlked edenevad ja kirjastamise lootust ei maksa ka päris maha matta , ehkki sõda on kaarte seganud . 
2049	NA	 “ See keeletreial Aavik ennustas küll , et Tõe ja õiguse Euroopasse minekust ei saavat juttugi olla , kuid nagu Aaviku ennustuse kiuste läheb ta siiski Euroopasse ! ” muheles kirjanik . “ Oma koduski leiab väikerahva kirjanik õieti lugupidamist alles siis , kui mõni tema teos on ilmunud mõnes suurrahva keeles . 
2049	NA	 Nõnda on lugu tõelikult . ” 
2050	NA	 “ Jajah , Lätis tuntakse Tammsaaret ehk pareminigi . ” 
2051	NA	 “ Mis puutub sellesse , et Lätis peetakse mind ehk suuremakski kirjanikuks kui kodus , siis sellele võiks ehk lisada : arvustuse järele otsustades peetakse mind Soomes ja ehk Saksaski suuremaks kui kodus . 
2051	NA	 Aga mis sest . 
2051	NA	 Sest ei järgne esiotsa mitte kui midagi , ei materiaalselt ega vaimselt , ei minu ega teiste suhtes . ” 
2052	NA	 “ Nobel oleks vaja kätte saada . ” 
2053	NA	 See oli Bernhard Lindest väga ettevaatamata nii hellale teemale komistada . 
2053	NA	 Ent ta ei teadnud , et Hanseni lugupidamine näiteks Gustav Suitsu vastu oli kadunud nagu mullune lumi sellest hetkest , mil 60nda sünnipäeva puhul Tartusse sõitnud Hansen avastas , et tema austamislõunale Grand Hotelli Vallikraavi tänavas oli kutsutud ka vene pagulaskirjanik , Nobeli preemia laureaat Bunin , kes juhuslikult Tartus viibis . 
2053	NA	 Eesti kirjanik ei soovinud vene ametivennaga tuttavakski saada , rääkimata vestlemisest , ta arvas , et korraldajad osatavad Nobeli ikka veel puudumist , ta keelas pildistamise , et Buniniga mitte kogematagi ühele pildile sattuda , ja pani tekkinud piinliku situatsiooni Suitsu süüks , ehkki Bunini kutsumine polnud Suitsu idee , Suits oli vaid Tammsaarele Noor-Eesti kirjastuse kutse edasi annud , ei rohkem . 
2054	NA	 “ Nobeli auhinnaga on nõnda nagu kõigi auhindadega , ” ütles Anton Hansen , “ need ei ole peaaegu kunagi ainult auhinnad , vaid ka poliitilised aktid . 
2054	NA	 Üldiselt siiski : kui kellestki kord kui Nobeli preemia kandidaadist rääkima on hakatud , siis langeb see auhind asjaomase sülle . ” 
2055	NA	 Kui ta niikaua elab , mõtles Linde , ehmatas oma mõttest ja küsis : 
2056	NA	 “ Mis saab meist ja meie rahvast ? 
2056	NA	 Kas pooldada sakslasi või pigem venelasi ? ” 
2057	NA	 Tammsaare astus sõbrale sammu lähemale , võttis palitunööbist , keeras seda jõuliselt paremale . 
2058	NA	 “ Ega mingeid illusioone ei saa siin enam olla , meie päevad on loetud ! 
2058	NA	 Lõpp ei ole enam kaugel . 
2058	NA	 Venelane mõrvab kohe toorelt , sakslane piinab aegamisi surnuks , aga tulemus on ikka sama . 
2058	NA	 Kas te ei näe , kuidas meie juhtivad tegelased endid kingituste ja näiliku sõbralikkusega pimestada lasevad nende Moskva petiste , valetajate , lepingumurdjate ja mõrvarite poolt ! 
2058	NA	 Nad ei oska ette näha , et lai vene saabas meie väikse maa ja rahva varsti laperguseks litsub . ” 
2059	NA	 Nüüd keeras Tammsaare teise inimese palitunööpi nööpi jõuliselt kurale ja ütles näiliselt hooletult : 
2060	NA	 “ Parem lahkuda vabasurmas kui elada vene kommunistide orjana , elu on mõttetuks muutunud . ” 
2061	NA	 Bernhard Lindel jooksis kuum juga läbi südame ja külm läbi selgroo . 
2061	NA	 See oli ohtlik jutt , ohtlik igas mõttes . 
2062	NA	 “ Te ei usu ? 
2062	NA	 Sakslaste kiire lahkumine Balti riikidest on kindel märk sellest , et meid on müüdud Venemaale . ” 
2063	NA	 “ Usun , rohkem veel kui usun , ” ütles Linde . “ Aga milleks siis veel kõik ! ” 
2064	NA	 “ Pärast jääaega tärkab ju jälle elu . 
2064	NA	 Selleks . ” 
2065	NA	 Nad läksid lahku raskel südamel , ometi mingi kergenduse ja selgusega . 
2066	NA	 Jott Tee oli märkmiku vahelt leidnud lehetäie väljakirjutusi Pöögelmanni pikast jorast Leningradi ajakirjas Leek . 
2066	NA	 Üksainuski lause sellest ei jäta kaksipidi mõtlemist . 
2066	NA	 Pöögelmann hüüatas ning jääb hüüatama : Proletariaati veristava fašistliku diktatuuri auhinnatud pailapsele tohib proletariaadi ja üldse töörahva poolt ainult üks vastuvõtt osaks saada - välja Tammsaare ühes tema Tõe ja õiguse mürgitava vinguga töörahva katuse alt ! 
2067	NA	 Sõbrad-enamlased olid nüüdseks hoopis seltsimees Pöögelmanni elust välja kõrvetanud , enne vist kui mees oma eksitusest aru jõudis saada , ta võib-olla oli kommunistide käe läbi hukkudes ikka veel kommunist , aga mitte see polnud siinkohal tähtis : võõra eestimehe väljateenitud palgast ja kaasajooksiku paratamatust saatusest ei tahtnud Jott mõtelda . 
2067	NA	 Kingissepast räägiti küll , et mees oli sügavalt pettunud või petetud ning otsis ise ajaloo silmis väärikat surma . 
2067	NA	 Mine tea . 
2067	NA	 Tammsaare näikse teadvat . 
2068	NA	 Tarvis Tammsaarelt küsida , kas ta on Pöögelmanni pikka lugulaulu lugenud ja mis tohiks olla nii terava väljaastumise põhjuseks - kui arvesse võtta , et Pöögelmann ja Hansen olid olnud heasoovlikud kolleegid Teataja juures ja Hansen oli kaht puhku varjanud oma pööningul vangistushirmus Pöögelmanni viienda aasta revolutsiooni päevil . 
2068	NA	 Kas Pöögelmann on üks neid suguvendi , kes heategu iial andeks ei anna ? 
2068	NA	 Või vihkas oma nõrkuse tunnistajat ? 
2068	NA	 Või tohiks erakordse vaenulikkuse seletuseks olla vaimne veritasu , sest Tammsaare oli Tõe ja õiguse III osas Pöögelmanni isikut prototüübina kasutanud ? 
2068	NA	 Ehk jäi Treti tõlge Venemaal seisma just selle asjaolu tõttu , et Pöögelmann oli Leningradis see otsustaja ? 
2069	NA	 Lõputult kerisid end mõtted , lõputult venisid maastikud , igavad raudteeveersed maastikud . 
2069	NA	 Millal ometi jõuab suitsev susla pealinna , millal ometi saab Jott Tee suure ametivenna palge ette ! 
2070	NA	 Tammsaarele olid täna väga rasked need viimased trepiastmed linna raamatukogu teisele korrusele . 
2070	NA	 Ta nägi küll , et direktor Sibul on teda märganud ja trepimademel ootab , aga ta ei jaksanud . 
2070	NA	 Üles direktori kabinetti jõudnud , ühmas ta , et rinde all rebib , aga ei annud mahti tervisest kõnelemiseks , räntsatas lähemasse tooli ja küsis nagu alati : “ Mis uudist ? ” 
2071	NA	 Anton Hansen ja Aleksander Sibul olid treffneristid ja usaldavad sõbrad juba tollest ajast ; Hansen käis raamatukogusse ajuti iga päev , Sibul otsis talle kirjandust välja ning võimaldas pühapäeviti , kui lugemistuba suletud oli , seal ajalehti lugemas käia , sest kirjanik ei tahtnud teiste lugejate tähelepanu äratada . 
2072	NA	 “ Uudiseid enam ei ole , on jäänud kuulujutud . 
2072	NA	 Ja need on sünged , ” kostis kaastreffnerist külalise küsimise peale . 
2073	NA	 “ Kui punaarmee on kord sees , ei saa tast enam lahti . 
2073	NA	 Oli rumalus lasta teda oma maale , see on seesama mis lasta oma korterisse lutikad . 
2073	NA	 Nagu baaside leping sõlmiti , nii mina tegin puhta töö , põletasin oma arhiivi , et nad ei saaks peale mu surma selles sorida . ” 
2074	NA	 “ Kuulujutt teab , et nad võivad vabalt sorida ka eluajal . ” 
2075	NA	 “ Nad võivad sorida kelle tahes soolikateski . 
2075	NA	 Ega terror ole Venemaal midagi juhuslikku ja mööduvat . 
2075	NA	 Terror on kommunistlikus riigis paratamatu nähe , kuulub süsteemi juurde orgaanilise osana , sest see on ta olemasolu eeldus . 
2075	NA	 Eksivad need , kes arvavad , et enamlased võivad kord astuda humaansele teele . ” 
2076	NA	 Sibul möönis , et küllap see nii on , ehkki inimene loodab ja toimib oma paremate lootuste kohaselt . 
2077	NA	 “ Lootused ei petagi iga kord , ” ütles Tammsaare ning jutustas , et Põrgupõhja Vanapagana dramatiseering oli üsna rahuloldav , ta oli teinud sinna vaid mõned tühised parandused ; ka Tõe ja õiguse tõlked edenevad tasapisi . 
2078	NA	 “ Sakslastel on oma Goethe ja Schiller , venelastel oma Lermontov ja Puškin , miks siis eestlastel ei võiks olla oma Tammsaare ! ” ütles Tammsaare ja naeris üle terve näo . 
2078	NA	 Ta nägi õige reibas välja . 
2079	NA	 Sel ajal istus Jott Tee Balti jaamas juba trammi , et Kadriorgu logistada . 
2079	NA	 Suure Tallinna kõik võlud olid kahvatud oodatava kohtumise ees , ta ei soovinud kusagil käia , vaid külmunud mere ääres pisut jalutada ja mõtteid kogudes aega parajaks teha . 
2079	NA	 Poole seitsmeks oli kirjanik teda kutsunud ja Jott tahtis olla väga täpne . 
2080	NA	 Huvitav , kas Tammsaare teab kõiki jutte , mis tema kohta liikvel on , ja kui teab , kuidas neisse suhtub . 
2080	NA	 Või ehk juttude vastukäivus nullib need tema silmis ? 
2080	NA	 Tammsaare on endasse tõmbunud - on suur lobiseja ; elab pillavat elu avaras korteris ja peab teenijaid - tal pole raha raadio ostmiseks ja kabineti mööbli pidid ülikoolikaaslased kinkima ; käib õige torus pükstega - on koduski heas ülikonnas ; käib turul jala , et trammiraha kokku hoida - istub igal hommikul turu peatuses trammi , kalasabamantel seljas ja soni peas . 
2080	NA	 Miks küll nii palju jahvatatakse inimesest , kes piinlikult väldib igasugust tähelepanu , koguni tema blondid vuntsikesed on täiesti märkamatud ? 
2080	NA	 Jott Tee tuli sobilikule mõttele : inimesed armastavad Tammsaaret ja tahavad tema nime aina suhu võtta , ja nad kõnelevad , kuidas Tammsaare nende meelest võiks olla ; kui nad ütlevad , et Tammsaare pistab üksipäini kogu kultuurkapitali nahka , siis nende meelest oleks see loomulik : kes siis veel ! 
2081	NA	 Kuidas kirjeldada Tammsaaret või õieti küll Anton Hansenit , seda silmapaistmatut ja silma paista tahtmatut ? 
2081	NA	 Ühed on rõhutanud , et näeb vana välja , nägu murekortse ja naerukurdusid täis - eks see ole õrnanahalistele omane ; teised on väitnud , et hästi säilinud , pole halle juukseidki - eks see ole blondidele omane . 
2081	NA	 Ei teagi , mis on Tammsaarele ainuomane . 
2082	NA	 Tammsaare rühkis kodu poole . 
2082	NA	 Oli must reede , ta polnud raha saanud . 
2082	NA	 See rikkus tuju , halvad asjad tulid meelde . 
2082	NA	 Tuli meelde seegi , kuidas mõne aasta eest kirjastused tasusid autoritele igasuguste raamatutega , neid anti veerandi võrra odavamalt kui turuhind oli , nii et kirjanik võis neid kompsu panna ning käia müütamas raamatukauplustele ja sõpradele ja nõnda lugeda honorar kätte saaduks ; ja kord siis ühes raamatupoes müüjatar kiljatas teda järjekordselt nähes uksest sisse astuvat : Täna ei ole mul teile mitte midagi anda ! , justkui oleks Tammsaare mõni tüütu kerjus või vaene sugulane ; niisugused asjad teevad hellaks . 
2082	NA	 Seegi tuli meelde , et Elu ja armastus oli olnud politseis kaalumisel , kas seda mitte konfiskeerida . 
2082	NA	 Ela siis hästi ja kirjuta südametunnistust mööda . 
2082	NA	 Või südametunnistusest mööda , mõtles ta kodu ust avades . 
2083	NA	 Kell hakkas veerand seitse saama . 
2083	NA	 Kui Jott Tee nüüd tasakesi , õige tasakesi Koidula tänava suunas liikuma hakkab , kas jõuab siis sündmatult vara pärale ? 
2084	NA	 Näe ongi ! 
2084	NA	 Must raudtara , jalgväraval number 12. 
2084	NA	 Avar eesaed , lumme labidalaiune jalgrada roogitud . 
2084	NA	 Jott Tee astus halli majja sisse , uuris elanike nimetahvlit . 
2085	NA	 Ei olegi ! 
2086	NA	 Mis nüüd ? ! 
2087	NA	 Nagu tellitult tuli trepikotta keskealine naisterahvas . 
2088	NA	 “ Vabandage , proua , kus siin elab kirjanik Tammsaare ? ” 
2089	NA	 “ Ei ole küll kuulnud siin sellenimelist elavat . ” 
2090	NA	 Nad mõlemad olid nõutud . 
2091	NA	 “ Aga härra Hansen ? ” 
2092	NA	 “ Jajaa , härra Hansen küll , härra Hansen elab otse siin kõrvalmajas . 
2092	NA	 Tema elab 12 A ! ” 
2093	NA	 “ Palju tänu , jääge terveks ! ” 
2094	NA	 Lai pruun trepp massiivse käsipuuga . 
2094	NA	 Teine korrus . 
2094	NA	 Paremat kätt vasest nimeplaat A. Hansen . 
2095	NA	 Hauavaikus terves majas . 
2095	NA	 Ainult Joti südame põksumine . 
2096	NA	 Jott vajutas kellanupule . 
2097	NA	 Uks avanes peaaegu silmapilk . 
2098	NA	 Nutetud näoga tütarlaps , valge põll ees . 
2098	NA	 Teenijanna vist . 
2099	NA	 “ Vabandage , mul oli härra Tammsaarega kella poole seitsmeks kokkulepe . 
2099	NA	 Kas tohib sisse astuda ? ” 
2100	NA	 Tütarlaps vaatas teda nägemata silmadega . 
2101	NA	 “ Anton Hansen on surnud . ” 
2102	NA	 Uks pandi tasakesi kinni ja tehti jälle lahti . 
2103	NA	 “ Nüüdsama . 
2103	NA	 Pisut enne kella kuut . ” 
2104	NA	 Uks klõpsatas kinni . 
2105	NA	 Jott Tee istus trepiastmele maha . 
2106	NA	 Ajalugu on lõppenud , mõtles Jott . 
2106	NA	 See on nagu 1933ndal , kui Vilde suri , siis ka lõppes üks peatükk , kõige ilusam peatükk Eesti ajaloos , järgnes vaikiv ajastu , mille tuleku vastu oli Vilde häält tõstnud oma surmaeelse Läkitusega eesti rahvale . 
2106	NA	 Aga nüüd lõpeb üleüldse . 
2107	NA	 Eesti rahvas pidas jälle matuseid . 
2107	NA	 Oli 20. november 1941. 
2108	NA	 Iga Vanemuisesse astuja laskis kõigepealt pilgul ringi käia , iga tulija nägu läks silmnähtavalt heledamaks , kui nägi , et sirbid ja vasarad tükkis viisnurkadega on koristatud , aga haakriste pole veel üles riputatud . 
2108	NA	 Oli justkui kahe vihma vaheaeg , õnnis hingetõmbepaus - saatuse ajapikendus võib-olla . 
2108	NA	 Kõik mäletasid - Eesti Vabariik oli kestnud 21 aastat 7 kuud ja 9 päeva . 
2108	NA	 Kas tuleb ta jälle , on ta vaid varjusurnud ? 
2109	NA	 Saalis valitses pidulik vaikus . 
2109	NA	 Leinaline muidugi , aga miskit oli seal veel , mingi salajane kokkukuuluvustunne , mingi nukker rõõm - elame veel , kes me ajast üle oleme jäänud ; meid on palju , suur saal puupüsti täis . 
2109	NA	 Näe sakslased tegid venelastele tuule saba alla , vast pöörab elugi paremaks ; meid röövel päästis röövli käest , seda muidugi , aga sakslane on ikkagi eurooplane . 
2109	NA	 Siiani oli lapsemeelselt ja ajalookogemuse tõttu usutud , et sakslane on hullem , kuna tsaarivõim jäi Balti kubermangudele suhteliselt kaugeks ja venelastest oli suheldud peamiselt harjuskitega , ent nüüd andis ajalugu uue , vapustava kogemuse , mis sundis unustama vana vaenu balti parunite vastu , nii et rahvas tervitas saksa sõdureid kui päästjaid . 
2109	NA	 Miina Härma kirstu kõrval seisiski mitu saksa sõjaväemundris esindajat välikomandatuurist . 
2109	NA	 Need olid noored avalad näod , jälgisid osavõtlikkusega võõra rahva leinatalitust ega seganud end millessegi . 
2110	NA	 Miina Härma lamas rukkilillsinises sametkleidis , kõhnaks põdenud keha kaotanud palju oma imposantsusest , ent näojooned majesteetlikud . 
2110	NA	 Eesti laulujumalanna , hõbevalge peaga lumivalges kleidis helilooja ja koorijuht , keda noored mehed laulupidudel otsata rahvahulga juubeldades olid kätel kandnud ja kelle orelikontserte juba kauges nooruses oli tungelnud kuulama nii palju austajaid , et kas Peetri kirik lõhki . 
2110	NA	 Miina Härma , Aino Tamm , Anna Haava , need kolm . 
2110	NA	 Nüüd oli Haava leitud kodu lähedalt kaupluse keldrist pommipagulusest , üks tekk all ja teine peal , käsikirjapakk pea all ja eluvaim ikka sees . 
2110	NA	 Tammest ei teatud midagi . 
2110	NA	 Härma oli sõjapaos olnud maal ja seal haigeks ning nõrgaks jäänud . 
2110	NA	 Ta ei mänginud saatusega pimesikku , ta teadis : Küll ma nüüd varsti tõusen ja see saab olema üks tõusmine ! 
2111	NA	 Joti meelest oli see eriline matus , tuldi kokku küll Härmat ära saatma , kuid lahkuja jäi nagu kõrvaliseks , tähtsam oli elamus , mis valdas sõjapaost , varjenditest , rüüstatud ja põletatud kodudest ning lahinguväljalt kokkutulnute meeli ; see oli isamaaline aktus . 
2111	NA	 Isamaa tütar oli Härma ju olnud . 
2111	NA	 Nii oli jäänudki , nagu ta viieteistaastase tüdrukuna Matthias Johann Eiseni sõnadele viisi oli loonud - 
2112	NA	 Teisiti kui harilikult , lausa ilmutuslikult kõlasid need sõnad täna ! 
2112	NA	 Just täna oli see laul tõeks läinud , tema sügavam mõte ilmsiks saanud ning ajast ülejäänutele uueks tõotuseks muutunud . 
2112	NA	 Püstijalu hardusega , otsegu saatust vannutades lauldi Härma loodud laulu Veel kaitse , kange Kalev ! 
2112	NA	 Härma oli ütelnud : Kui rahva hing haigestub , on talle parimaks arstimiks laul ja muusika . 
2112	NA	 Seegi läks täide otse painajalikul moel : juunikuus oli küüditusvagunitest kaikunud Härma komponeeritud leinalaul ööbiku surmast - Jumalaga , kohav laasi ! , süüta inimeste tapiteel oli lauldud teisigi heroilisi või kurbi laule , mille kaja kostis mahajäänute südames . 
2112	NA	 Neid inimesi leinati täna kui teadmatusse kustunuid . 
2112	NA	 Härma oli siin rahva keskel , Härmat ei leinatud , talle avaldati austust ja tänu . 
2113	NA	 Üks troostimatu siiski leidus . 
2113	NA	 Paksus maainimese rõivas naine oli tõelikus kaotusvalus , ta seisis üksipäini tooliridade vahekäigus , värisevad lilleõied kirstu jalutsit puudutamas , ta vaatas üksisilmi kadunut ega kuulnud vist midagi peale oma mõtete . 
2113	NA	 Kes ta oli ? 
2113	NA	 Keegi Kroonlinna perioodist ? 
2113	NA	 Ustav õpilane ? 
2113	NA	 Andunud koorilaulja ? 
2113	NA	 Keegi õdede lastest , kellest vähemalt nelja oli Härma kasvatanud aastaid nagu oma last ? 
2114	NA	 Jott Tee tahtis olla teine ainuke leinaja , aga ei suutnud , mõtted kiskusid hargu . 
2114	NA	 Niipea kui talle meenus , et polnud Härma suust iial ühtki venekeelset sõna või väljendit kuulnud , ehkki Härma oli tosin aastat Kroonlinnas veetnud , nii meenus Jotile vastandlikkuse printsiibil , et nõukogude võim oli vaevalt pool aastat kehtinud , kui Loomingu jaanuarinumber tõi ära esimesed pesuehtsad punased värsid . 
2114	NA	 Igasugusest ütlemismõnust ilma , vabad vähimastki kunstitaotlusest , niisugustena ilmusid nad lugeja lauale , autorist olenemata ühte nägu nagu läbi kopeeri kükitatud . 
2114	NA	 Kust küll tulid need punalipud-tornitipud nii valmisolevana üle öö ? 
2114	NA	 Võis ju pidada ootuspäraseks , et Kärner laulis : Astub julgelt töölisvägi Stalinliku lipu all , Pole tõkkeks mingi mägi , Sügavus , ei kaugus tal . 
2114	NA	 Või Barbarus : Nüüd liikuma on pandud massid Sirpvasardatud , viisnurk rinnas ; Uut laulu laulame nüüd kooris Kõik rahvad - liitund üheks pereks . 
2114	NA	 Aga et Merilaas - uskumata , tema ka , ja veel nii sõnasuutmatult , ise vormivirtuoos : Nüüd värss , karga välja kui teritet tääk , Ja kriimusta muganend hinge ; Rahvas nüüd loovaks ja õitsevaks tööks , Lenin , su käe järgi joondub . 
2114	NA	 Üksi Pedro Krustenil oli midagi öelda - 
2115	NA	 Miina Härma lendas ära . 
2115	NA	 Teine on lugu rahva ja tema laulikutega , kes tahavad edasi elada ja kelle lapseloomuses on tung kiita saada , olgu või vallutajatelt . 
2115	NA	 Aga Laulujumalanna Miina Härma elu saldo oli truudus , mitte au , ja oma kuldkäevõru , Eesti Häätegeva Seltsi annetuse , kinkis ta ära kohe 1918ndal isamaa altarile - noore Eesti Vabariigi kullafondi , sest seda oli isamaale tarvituseks rohkem vaja kui temale uhkuseks ; ja oma armsamast , saksa soost aadlikust loobus Härma ustavuse pärast isamaale , jäädes vallalise seisuses nõndaviisi ometi ustavaks ka noorusearmastusele . 
2116	NA	 See on siiski võimalik . 
2117	NA	 Adson tuli aiast kõnniteid pühkimast , lund polnud enam ollagi , maa oli paljas ja külmanud . 
2117	NA	 Adson asetas luua ja prügikühvli keldritrepile ettevaatusega nagu kallisasjad , et mitte ümberkukkumise kolinat tekitada , ja kuulatas : majas vakka kõik . 
2117	NA	 Tema elukaaslane kuuldus öö läbi sahtleid avavat ja unerohtu otsivat , küllap neid pulbrikesi , mis Barbarus välja kirjutanud ja mis ainumalt pidid avitama ; ehk sai nüüd hommiku eel naha silmadele . 
2117	NA	 Underil oli oma unerituaal : ta luges - mitte lambaid ! - värsse , iseäranis üht Der Du von dem Himmel bist , tundide viisi , seda ja teist värssi , tegi lahtise akna all sügavhingamist ja lõdvestusharjutusi enne voodisse heitmist , aga pidi ikkagi tõusma ja võtma kas isofeni või novobromiini või phanodormi või kõiki neid järgemööda , aga Barbaruse pulber oli parem . 
2117	NA	 Unetus ja hirmsad peavalud , närvidest tingitud , olid tal Siuru-ajast saadik . 
2117	NA	 Ent kui tervis korras , siis ka ei pruukinud Under rahus magada , ta ütles , et head mõtted tulevad kui vargad öösel , siis pidi kalli uneaja luuletuse vastu vahetama , ja kui poetess tõusta ei viitsinud , kirjutas tapetile . 
2117	NA	 Tapeti saab hädakorral uue , aga öösse kadunud luuletust ei leita iial , arvas ta . 
2118	NA	 Under tavatses magada täiskasvanud tütardega ühes toas - Printsess oma kahe tsessiga - , kuna Adsoni tarvis oli kušett toa ukse taga trepivõre ääres . 
2118	NA	 Adson tahtis käepärast olla , kui elukaaslase magang eriti halb oli , parematel aegadel elas Adson allkorrusel ja Marie Underi öised paljajalasammud tümpsusid ta pea kohal , neid oli armas kuulda ja nendest luuletada , et siis varavalges susata leheke värskete värssidega ukseprao alt elukaaslase tuppa - tema lahkeks üllatuseks ja meeleolu tõstmiseks . 
2119	NA	 Nüüd märtsis 1943 polnud paljajalasammud võimalikud , kütmata maja tõttu magati villases mütsis , villased sukad jalas , tihti nagu sõdurid lahti riietamata . 
2119	NA	 Poolest saadik rõivil oli öiti harjutud elama : kui pommitamist polnud karta , siis oli karta küüditamist , ja kui küüditamist polnud karta , siis oli karta arreteerimist . 
2119	NA	 Inimesi kadus iga päev ja nende kohta ei tohtinud küsida . 
2119	NA	 Punane ja pruun veski töötasid ühtviisi lakkamata . 
2120	NA	 Kõik oli nii , nagu Marie Under ütles vastses luulekogus oma mureliku suuga - 
2121	NA	 Vabaduse puiestee äärses aias puujuurel istudes oli Adson taralippide vahelt jälginud noid viimisi - nii saabuvad kui lahkuvad venelased tegid põhjaliku väljaröövimise , sadade koormate kaupa veeti toidukaupluste tagavarasid , natsitud korterite mööblit , rekvireeritud loomi , mobiliseeritud noormehi , küüditatavaid naisi ja lapsi ; vastassuunas veeresid laskemoona koormad ja punaseristiautod ; tulid sakslased , nendegi rinne vajas toitu ja sõdureid , nendegi poliitiline politsei tarvitas toorainet . 
2121	NA	 Aga sakslased vähemalt ei surunud oma ideoloogiat peale , ei värvanud parteisse , ei sundinud Mein Kampf'i tõlkima ega kiusanud kirjandust taga . 
2121	NA	 Elukaaslase Mureliku suuga tuleb juba teises trükis perastikku . 
2122	NA	 Adson läks kööki , hakkas nuputama , mis Underi juubelilauale kombineerida : mõned võõrad olid õhtuks ju kutsutud , need igapäevased , kes oleks kutsumatagi tulnud . 
2122	NA	 Johannes Aavik abikaasaga , Henrik Visnapuu , August Gailit , August Mälk ja Erika Aulik abikaasaga . 
2122	NA	 Vaevalt sai Adson põlle ette , kui uksekell tirraski . 
2122	NA	 Oli telegramm . 
2122	NA	 Adson oli harjunud elukaaslase korrespondentsi lugema ja tema eest kirjadele vastama , et ära hoida närvivapustusi , oli ta ju Printsessi paaž , trubaduur ja erasekretär . 
2122	NA	 Telegrammis seisis : Tervitan Teid tähtsünnipäeval südamlikult Eesti Kirjanike Liidu maiste jäänuste nimel , mille ajutiselt pooltühjades ja ahtamaks jäänud ruumides ümber liigun peaaegu üksi ; Peet Vallak . 
2123	NA	 Adson otsis välja normileivapätsi , mida oli kapis peidutanud , tõi sahvrist võikillu , selle oli saanud vahetada kirjanike suitsutalongi vastu . 
2124	NA	 Jälle uksekell . 
2124	NA	 No on ! 
2125	NA	 Jott Tee ! 
2126	NA	 “ Missugune üllatus ! 
2126	NA	 Kahjuks pole Marie Under veel tõusnud , aga ma annan tervitused ja lilled edasi . 
2126	NA	 Mariel on kindlasti lõpmata hea meel , kui kuuleb , et keegi on Tartust tulnud , niisugustes oludes ! 
2126	NA	 Tuglaski saatis vaid tervituskirja . 
2126	NA	 Ma tänan teid ! 
2126	NA	 Õnnelikku tagasiteed ! ” 
2127	NA	 Ja klõpsataski uks kinni . 
2128	NA	 Jott oli lootnud Underit vähemalt hetkeks näha saada , et kinnitada oma lugupidamist imetlusväärse luuletuse Jõulutervitus 1941 autorile . 
2128	NA	 Adsonit , toda Kerberost ei olnud mõtet rahutuks ajada , too Sänna trubaduur on Underi kiitmiseks patendi võtnud . 
2128	NA	 Nii jääbki Jotist ütlemata , et Mureliku suuga on eesti luule tippude tipp , vast ainult Kivi südamelt võiks võrdne olla . 
2129	NA	 Kas ülakorruse kardin liikus või oli see meelepete ? 
2130	NA	 Jott lehvitas igaks juhuks , läks siis tagasi vaatamata minekut , ja märtsikuise , lumeta Nõmme männid said kuulda - 
2131	NA	 Artur Adson suundus jälle kööki . 
2131	NA	 Aga tal tuli veel mitut puhku lilli vastu võtta ja vabandada : Marie Under ei ole veel tõusnud . 
2131	NA	 Sellega oldi harjutud : kui Marie Under oligi tõusnud , siis kahjuks polnud ta kodus , isegi mitte - või eriti mitte linnapea delegatsiooni jaoks ; need tõid kingiks orderi villasele palituriidele ning jalatsitele . 
2131	NA	 Kuninglik kingitus , kõik pesud ja riidetükid olidki toidu vastu vahetatud , aga ikka oli elukaaslane kümme kilo kergemaks saanud , nägu teisel kui kitsejälg . 
2131	NA	 Toiduhankimise retkedel käis Artur üksi , tema Mari kõndis kõik need tunnid väsimata mööda tube , käed rinnal palvuseks risti ja luges ühtsama juhuslikku salmijuppi . 
2131	NA	 Adson aga luuletas teel olles - 
2132	NA	 Marie ei tulnudki alla , enne kui esimeste külalistega . 
2133	NA	 Juubilar ei olnud oma toas asjata aega viitnud - ta oli kaunis ! 
2133	NA	 Rasked , küpse leiva värvi juuksed , lahk ühel küljel , olid hoolega soetud ja langesid õlgadeni . 
2133	NA	 Sirge , ilusa hoiakuga selg piilus ennesõjaaegsest kleidist , kuuekümneaastane kadestamisväärne selg . 
2133	NA	 Ta naeratas ! 
2134	NA	 Otsatoa uksed lükati lahti , siin oli ahjule pisut puid näidatud , ja pilk lauale rahuldas külalisi täielikult . 
2135	NA	 “ Marie ! 
2135	NA	 Te olete võlur ! ” 
2136	NA	 “ Mitte mina , ” naeratas juubilar . “ Minu mees korraldab kõik . 
2136	NA	 Tema teab minu pesu , rinnahoidja ja suka numbri . 
2136	NA	 Kõik majandusasjad ta korraldab . ” 
2137	NA	 Naerdi lõbusalt . 
2137	NA	 Johannes Aavik praalis : 
2138	NA	 “ Vai kurrat ! 
2138	NA	 Minu kodus on küll kord majas ! ” 
2139	NA	 Naerdi veel lõbusamalt . 
2139	NA	 Under koputas sõrmenukiga vastu söögilauda , nagu oli vana komme , kui keegi kurja vandus : nõnda tühistati kurja väljakutsumine . 
2139	NA	 Proua Aulikul kui seltskonnas võõramal oli pisut piinlik . 
2139	NA	 Ta kiirustas külakosti lauale panema . 
2140	NA	 “ Siin on kõike küllalt , ent siiski . 
2140	NA	 Tordiks puudusid mul vajalikud ained . 
2140	NA	 Küpsetasin koogi , aga paistab et on jäänud keskelt klintsi . ” 
2141	NA	 “ Ajame kehvade aegade süüks , ” naersid teised . 
2141	NA	 Mälk suurustas : 
2142	NA	 “ Käisin Valgamaal , seal elatakse ka , üks kõrs suun , teine persen , aga purgitäie koort tõin juubelikingiks ära . ” 
2143	NA	 Jälle pidi juubilar vastu lauda koputama , ehk küll kurja just ei vannutud . 
2144	NA	 “ Ärge koputage , armuline proua , ega mul olnud nali vinge tuulega Õismäelt jalgratta seljas vänderdada , kui maha oleks kukkund , kohe kallis koorepurk katski ! ” 
2145	NA	 Lõbusas tujus istuti lauda , võeti ette , viina ei olnud , alustati kuivalt . 
2145	NA	 Räägiti kirjanduse asjadest . 
2146	NA	 “ Kas olete kuulnud , mis Allekesega neljakümnendal juhtus ? ” küsis Mälk . “ Salaasi , mulle räägiti alles eila . ” 
2147	NA	 “ Mis ta'ga ikka juhtuda sai , kõrge koha sai , ” teadis Adson . 
2148	NA	 “ Sai küll . 
2148	NA	 Aga mis - kutsuti haridusministeeriumis koosolek kokku , Alle võtab kõrged toonid : nii ja nii , pole uusi massilaule , seltsimehed heliloojad ei tunne luuletekste ! 
2148	NA	 Siis helilooja Jürme võtab sõna : Ma olen meie paremaid luuletajaid ikka viisistanud ka , muuhulgas seltsimees Alle luuletuse Käib lapsuke Jeesus maailmas . 
2148	NA	 Alle plahvatas , kargas püsti , põrutas rusikaga vasta lauda : Ja otsisite , kurat võtaks , just selle luuletuse välja ! ” 
2149	NA	 Jälle pidi juubilar vastu lauda koputama , küll mitte nii kõvasti kui ametivend Alle . 
2149	NA	 Teised naersid et kõht kõver . 
2149	NA	 Üksi Visnapuu oli sõnatu , Under vaatas teda üle laua vidukil silmi : poolteist aastat tagasi mattis Visna oma Ingiks hüütud naise , nüüd veel olevat kaotanud Siiks hüütud südamedaami , kes ära mehele läks . 
2150	NA	 “ Alle olla parteisse astunud . ” 
2151	NA	 “ Mis ta sinna ära kaotas ? ” 
2152	NA	 “ Kui muidu ei saa . 
2152	NA	 Hing ihus , elu kallis ! ” 
2153	NA	 Gailit läks hoogu : 
2154	NA	 “ Elu kallis jah ! 
2154	NA	 Sa viimane vigur ! 
2154	NA	 Pange tähele , kuidas kõrges eas tudikesed lähevad juba videviku ajal varjendisse - klapptool kaenlas , kartes õhurünnakut , tuleb siis seda või ei tule . 
2154	NA	 Nad teavad , et on jäänud vähe aega ilmas elada , nad on pika eluaja jooksul elu hindama ja armastama õppinud . ” 
2155	NA	 Under pilutas silmi , öeldes unelevalt : 
2156	NA	 “ Elada , elada ! 
2156	NA	 Härra Aulik , kuidas saaks elada saja-aastaseks ? ” 
2157	NA	 “ Muudkui elada , ” arvas Aulik . “ Minutist minutisse , tunnist tundi , päevast päeva . 
2157	NA	 Ja sada aastat möödub nagu üks viuh ! ” 
2158	NA	 “ Möödas , ennekui arugi saad . 
2158	NA	 Sajastki vähe ! ” kahetses Under . 
2159	NA	 Proua Aulik pani tähele , et Gailit tõstis Underi vanema tütre jalad oma sülle , mispeale Daggy ei pahandanud , vaid vaikselt naeratades jalad tagasi libistas ja lauanaabrist pisut nagu eemale tõmbus . 
2159	NA	 Kas oli see mees enne tulekut kuskil märjukest maitsta saanud ? 
2160	NA	 Vaadati saabunud telegramme ja tervituskirju , Kõikidel ümbrikkudel oli kaks lillat Hitlerit kõrvu või ülestikku . 
2160	NA	 Üks jääks kergeks kõige kergemalegi kirjale . 
2160	NA	 Rikas riik . 
2160	NA	 Deutsches Reich . 
2161	NA	 Naerdi Oskar Lutsu tervitust . 
2161	NA	 Ümbrikul seisis : Täpset aadressi ei tea , aga küsige sealt kuskilt , kus ta elab . 
2161	NA	 Ja kitsuke sedel : Ave Maria ! 
2161	NA	 Sinu esteetiline üleküllus ! 
2161	NA	 Sügavas harduses suudlesin su pilti ajalehes . 
2161	NA	 Kui kord peaksime nägema teineteist , siis suudlen su ilusat laupa ! 
2161	NA	 Sinu O. Luts. 
2162	NA	 “ Härra Adson , kas te ei lähe armukadedusest siniseks , nad kõnelevad juba sina , ennegu kohtunudki on ! ” naeris härra Aulik . 
2163	NA	 “ Ma olen sellest probleemist luuletanud , nagu siurulased peaksid mäletama . ” 
2164	NA	 Adson kerkis püsti , võttis morsiklaasi kahe kämbla embusse ja deklameeris : 
2165	NA	 Ning Adson jõi oma klaasi tilgatumaks . 
2166	NA	 Plaksutati . 
2166	NA	 Väga ilus lauakõne ! 
2166	NA	 Elagu juubilar ja tema truu trubaduur ! 
2167	NA	 “ Es oleki vastne lugu . 
2167	NA	 Om ilmunu luuletuskogun Vana laterna . 
2167	NA	 Pääliskiri om : Ei ole armastano tütarlatsi . 
2167	NA	 Siss oll viil Siuru aig , nigu mõni vast mälet , siurulase esi - nigu Visnapuu ja Gailit ja Under ja Adson - iks piass tuud mäletämä . 
2167	NA	 Egä midäki ei ole süämeasju man muutunu . 
2167	NA	 Pallalt et sõda käüp , a küll tuul kah ütskõrd lõpp tule , ” seletas Adson lahkesti . 
2168	NA	 Kell kaks öösel võttis Gailit Tuglase kirja ja hakkas seda pikkamööda ja kõva häälega ette lugema , peatades iga lause juures . 
2168	NA	 Võngutas pead , kutsus Visnapuud appi , et selgitada välja lauseehituse vead . 
2169	NA	 “ Ära mässa , vana siurulane , teise siurulase vastu , kes on teispool veremerd ja varemevälja Tartus ! 
2169	NA	 Temast oleks veel asja , aga näe Alle ja Barbarus ja Semper mängisid valeturakat , kui ka sakslased neid ära ei noki , oleme neist ometi ilma , ” noomis Adson . 
2170	NA	 Ent Gailit , see pikk , kes omal ajal karikatuurides ühele lehele ära ei mahtunud , vaid pidi teisel jätkuma , võttis uue lause ette . 
2170	NA	 Visnapuu , see kakskümmend sentimeetrit lühem , keda oli ikka kerana joonistatud , tahtis tema kõrvalt ära minna , kuid Gailit hoidis kuuehõlmast kinni . 
2170	NA	 Adson muutus väga tõsiseks , talle tuli üht-teist meelde . 
2170	NA	 Under aga uneles omas maailmas . 
2171	NA	 Kell neli lahkuti . 
2171	NA	 Oli sünge kui hundi kõhus . 
2171	NA	 Linn oli pimendatud , kuu tagandatud , maa lumeta , taevas pilves . 
2171	NA	 Mälk kartis rattaga sõita - sõjaöösel Laglele , Aulikud lubasid teda öömajale võtta . 
2171	NA	 Mälk ajas ratast käekõrval ja härra Aulik hoidis sadulast , abikaasa teise käe otsas , et mitte lahku eksida . 
2172	NA	 Aavik kadus pimedusse , kus ees tema proua juba hädaldas ja hüüdis . 
2172	NA	 Neil oli viis minutit minna ja nüüd oli kuues käes , aga kodumaja ei kuskil . 
2173	NA	 “ Hoidke aialattidest ! 
2173	NA	 Aialattidest hoidke , küll need kodu viivad ! ” õpetas Adson oma trepilt . 
2173	NA	 Need olid ainukesed valjud helid sel lennukõlbmatul ööl . 
2174	NA	 Oli arvata : nad tulevad jälle . 
2175	NA	 Palav päev helgetas Võnnu üle , kuldne lõikusilm . 
2175	NA	 Aga rüapõim jäteti seisku ja too ei olnud hingetõmbeks , too oli pigem hingepeetus : nüüd nad tulevad , iga hetk ! 
2175	NA	 Mäletati venelase eelmist tulemist . 
2175	NA	 Tookord olid võndlased luuavarre tare ukse ette susanud hüljatud maja märgiks - tulgu ja võtku , ärgu uksi lõhkugu . 
2175	NA	 Laudast oli vankri ette hobuseks talutatud ruske pull , sest tall oli tühi , aga et pull oli ajanud ennenägemata auhaavamisele nii sõrad kui sarved vasta , siis oli pandud tema kõrvale kõndima kena tasase olemisega õhvake , ja pull oli tõmmanud põgenike vankri liikuma . 
2175	NA	 Juhtlammas oli vankri perra sörkinud oheliku otsas , teised olid püsinud kobaras tema ümber . 
2175	NA	 Teab kui kaugele ei jõutud minna , mindi Ahjale , elati tookord seal hulgakesi hunnikus nagu kilgid soemüüri praos , kuni rinne Võnnust läbi liikus . 
2175	NA	 Esimest korda elus oli Jott Tee seal - Ahjal nagu teisedki - saunast tulles kamminud täisid seinapeegli peale , mis maha võetud ja lauale seliti pandud ; valged rammusad täid kukkusid robinal nagu herned klaasile siputama ; peegelpilt rohkendas neid elajaid , kes öeldi murest olema siginud - murest , mitte mustusest , sest ega mustemad oldud kui muidu . 
2175	NA	 Täikammiga tõmmati nood juustest rabinal peegli peale ja hukati pöidlaküüne all mis prõksus . 
2175	NA	 Vahepeal tõmbas suur täikamm Võnnus aidad-sahvrid-keldrid tühjaks , nii et rahu sai majja ja sõjapõgenikud võisid tagasi minna panipaiku täitma uueks arapiks . 
2176	NA	 Nüüd polnud veoloomaks pulligi enam ja nõnda tuli otsustada paigale jäämine ; ega saatuse eest nagunii pääse , sõda leiab inimese igalt poolt üles . 
2176	NA	 Võtsid siis naised-lapsed pihku rehavarred ja kogunesid teeäärsele nurmele , et kaugele kätte paista kui rahulikud põllutöölised , kelle peale ei tasu laskemoona raisata - ehk jääb alevik pommitamata . 
2176	NA	 Kaks vanapoolset meestki oli hulgas , neil kah undruk seljas ja hele rätt peas . 
2176	NA	 Jott undrukut ei tahtnud , ja ega leitud ka nii pikka , et karvased sääred meesterahvast ei reedaks ; Jotil oli üks metsatukapoolne rukkihakk peidukohaks harjutatud . 
2177	NA	 “ Tuleva ! 
2177	NA	 Postkontori punatse maja man joba ! ” 
2178	NA	 Jott Tee säädis käe päiksevarjuks ja vaatas : venib jah killavoor Kastre poolt . 
2178	NA	 Tee läks tõstis teadaoleva rukkivihu hakist välja ning puges tühemikku ; naised seadsid vihu oma koha peale tagasi ja vaatasid kriitiliselt üle . 
2178	NA	 Hirmu Jotil ei olnud , surmasoovi ka mitte , vastikustunne siiski . 
2178	NA	 Tolle peletuseks mõtles Jott teise Võnnu mehe , Gustav Suitsu luuletusele Võõras vägi , mis pärast baaside lepingut kirjutatud . - 
2179	NA	 Esimesed kolonnid jõudsid talude vahele . 
2179	NA	 Naised piilusid esiti silmanurgast , aga nähes voori edasi venivat , toetasid reha maha ning jäid selle najal avasilmi uudistama . 
2180	NA	 “ Issaristike , püha vaimoke , määndse tillukese mehe ! 
2180	NA	 Latsekese peräkõrd ! ” sosistati . 
2181	NA	 “ Mes latsekese , kae viil , vai timäl latsekese , nail jo habena suun ! 
2181	NA	 Nälgünü teese , mes muud , Vinnemaal om nälg , noore mehe saadeti sõtta söödäle . ” 
2182	NA	 “ Hobese teestel nigu kronokese ! 
2182	NA	 Kas nee sutava suurestükke vetä , soldati piävä iks esi man rükmä ! ” 
2183	NA	 “ Seokese nüid Tarttu ärr võtva - ei ilma pääl ! ” 
2184	NA	 “ Vai viil ! 
2184	NA	 Nämä ei jõua Hammastehe kah , viskava tansaman Võnnu keriku man vedru vällä ! ” 
2185	NA	 Naised naeratasid üksteisele vandeseltslaslikult . 
2185	NA	 Väiksed võõrad mehed tundusid ohutud . 
2186	NA	 Järsku hakkas Miili halama : 
2187	NA	 “ A nämä ommava egäüts ommetegi kelleki imä latse ! 
2187	NA	 Issaristike , kos mino hindä pojake ! 
2187	NA	 Kos timä vaeseke küll vinne suurestükki piass takan vidämä , kõtt tühi , sent koolmisele võlgu ! ” 
2188	NA	 Kõigil olid pojad ja mehed kuskil , kel saksa mundris , kel vene mundris , sedamööda kuidas sünniaasta parajasti välja oli andnud . 
2188	NA	 Kas peaks neil ka igapäevast leiba olema ? 
2188	NA	 Kas kuskil külavahel susatakse pätsikene uudset , et võtke , pojakesed , maitske kah , ehk Jumal tasub minu pojakesele ? 
2189	NA	 Juba sõlmati toidukomps valla , võeti leivakants ja silgukarp , mis kellegil oli , astuti nood mõned sammud nurmelt voori manu . 
2190	NA	 “ Moi sõnn toose v voinee , ” ütles Miili ja pakkus värsket maaleiva pätsi soldatitele . 
2190	NA	 Tervet pätsi ! 
2190	NA	 Teisedki naised tulid lähemale , igaühel midagi käes või karmanis . 
2190	NA	 Voor takerdas seisma , hobused hirnusid , ohvitserid vandusid . 
2190	NA	 Tagumised mehed said asjast konkreetselt aru , üks kui teine hüppas nurmele , hakkas täägiga rukkihakke sorkima , peitu pugenud rahvavaenlast kahjutuks tegema . 
2190	NA	 Oodatud valuröögatusi ei järgnenud , sõdurpoiste innukus vaibus sama äkki kui tekkinud oli - nurm avar ja hakke palju , ja kui nad nägid , milles asi , tormasid suutäit saama . 
2191	NA	 Varsti venis voor minekut , paks raudteehais järel . 
2192	NA	 Naistel oli kaua jutustamist ja muljete vahetamist , ennegu neile Jott meelde tuli ja nad teatama läksid , et tulgu kirjanikuherra vai seltsimees välja , sedapuhku möödas jälle , eks näis , kuis edespidi . 
2193	NA	 Jott Tee sai naiste vadinast aru , et hirm ja kartus oli seletamata kombel haleduseks pööranud , nagu see ainult naiste puhul mõeldav on . 
2193	NA	 Okupatsiooniväed võeti koguni kenasti vastu - sollju da hlebom . 
2193	NA	 Nojah , inimeseloomad ju nemadki , kui võtta igaüht üksikult ja ilma püssita . 
2193	NA	 Aga nad olid tiražeeritud ja relvis , seda oleks pidanud naised kogu oma haleduses märkama ; ent naised on naised , nägid ainult toda , et tulejad näljas , muu pühiti peast . 
2193	NA	 Ei olnud nemad teadlikud , et ühekaupa on vene inimene tšelovek , aga hulgakesi koos on nad ljudi , ja ljudi on kahtlemata midagi äraarvamatumat kui üksikud tšelovekid . 
2193	NA	 Ei olnud naised lugenud ka 1939. aasta Visnapuud , ehk too küll peagu omanukamees on . - 
2194	NA	 Mis teeb nüüd see mees , Henrik Visnapuu nimi , kuidas mõtleb ta vastutada oma laulude pärast vallutajate ees seistes ? 
2194	NA	 Ehk pääses minekut , nagu arvatakse paljud minema pääsenud olevat . 
2194	NA	 Jott Tee ei üritanudki , keegi peab ka siia jääma , siin maal eesti keelt kõnelema ja kui Jumal annab , eesti keeles luuletama . 
2194	NA	 Mis pattu temal , mis poliitilist esinemist , tema on ainult jott tee ; tema isiklikud tundmused ja läbielamised on kirja pannud hoopis teine mees , nimekas Henrik Visnapuu . - 
2195	NA	 See meenutas Mihkel Veske omaaegset keskustelu päikesega : Kaob kord eestlaste keele kõla , Ära siis sinagi tõuse ja ela ! 
2195	NA	 Visnapuu oleks nagu taastulnud Veske . 
2195	NA	 Ja kui saatus tahab , võib Jott Tee olla taastõusnud Visnapuu ; seda joont peab edasi tõmmatama selsamal maakotusel . 
2196	NA	 Jott Tee võttis kingad näpu otsa , astus paljaste varvaste mõnuga mööda roobastee leiget liivapüülit , vankrimäärdesed heinakõrred püksisääri vehmerdamas nagu kauges lapsepõlves . 
2196	NA	 Jotile tuli meelde üks mäng , millega isa oli teda meelitanud üksluist teed käima - jookse telefoniposti manu , pane kõrv vasta posti ja kuula ja pea ümin meeles , kuula siis järgmist traadikandjat ja võrdle , neil igal on oma laul , mõnel nobedam , mõnel pikaldasem , teisel jämedam , teisel peenem . 
2196	NA	 Võib-olla oli hääl laanest kaasa toodud , kui nad alles omal jalal kohisesid ? 
2196	NA	 Või ehk ümisesid nad sõnumit , mis traate pidi lendas ja iga posti kohal jälle teine oli ? 
2197	NA	 Ühe sõnumiku - küll mitte traate pidi - oli Jotile sünnipäevaks saatnud ei keegi muu kui Kersti Merilaas . 
2197	NA	 Too oli mullu üpris ootamata olnud - leida postkastist ilmselt pruugitud lillekaart , mille tagakülje tekstile puhas leht peale liimitud ja sellel värsid . 
2197	NA	 Milleks mulle ? oli Jott imestanud , ja märgutanud siis , et küllap Merilaas sai öisel ajal salmiga maha , oleks tahtnud kellegiga seda rõõmu jagada , kedagi ei olnud ja äkki tuli talle meelde : odoot , Jotil on sünnipäev , saadan õige talle . 
2197	NA	 Saatiski . - 
2198	NA	 Merilaas ei ole jott tee ega kruvike . 
2198	NA	 Ent aja hoovust on ta küll tabanud - üht levinud olemisvõimalust , elamise trihvaa-varianti , et istu aga vaikselt peidus ja sobival minutil karga välja ning löö vastane kinni . 
2198	NA	 Kas soovitas seda Jotile ? 
2198	NA	 Või põhjendas selle salmikuga oma 1941. aasta Loomingu-luuletusi , ehk vajasid nood Joti ees põhjendamist , vast oli keegi ette laulnud , et Jott noid kangesti imeks pani ? 
2199	NA	 Hilja õhtul istus Jott lakalävel , kõlgutas kõhnu jalgu uinuva maailma kohal ning vahtis heledat kuunägu . 
2199	NA	 Äkki ta käperdas tagasi , kaapis räästa varjust heinte alt ühe raamatu , mille formaadi käsikaudu ära tundis , ja istus tollega endisele paigale täiskuu paistusse . 
2199	NA	 Kõik oli vait ja vaga . 
2200	NA	 Ammukaar oli too otsitud raamat . 
2201	NA	 Ammukaar jah , ilus vana sõna , ammune . 
2201	NA	 Vikerkaar ja vibukaar ühelisi . 
2201	NA	 Siin maal võib loodusnähtusest sõjariist saada , saabki , nagu luuletus oma sügavamas ilupõhjas võib relv olla , ongi . 
2201	NA	 Läheb terav hetk mööda , saab pingul vibukaarest jälle seitsmevärviline vikerkaar , millest silmamõnu rohkem paistab kui ammuse olemise valu . 
2202	NA	 Nägi lugeda küll , silmaseletus selgemgi , kui all tares tattnina valgel oleks olnud - kui olekski viimast petroolitilka raatsinud raisata ja kui oleks tohinud seda raamatut nüüdsel ajal laotada puhtaks pühitud söögilauale . 
2203	NA	 Umbes koguteose keskpaigas leidus ühe jott tee - Eduard Koogi poeem . 
2203	NA	 Paremaid värsse sealt Jott mäletas , aga tahtis veel üle kinnitada , et pealuu sees teele kaasa võtta , kui siit sugulaste juurest jälle oma aadressile läheb . - 
2204	NA	 Aga nüüd oli sõnn tagasi tulnud . 
2205	NA	 Te tulite , oli Sütiste luuletuse pääliskiri taastulnud Loomingus . 
2205	NA	 Hästi tehtud värsid , sisult pisut palju imelikud . - 
2206	NA	 Jotil oli hea võimalus siinsamas Balti jaama ees mõistatus lahendada . 
2206	NA	 Ta küsis luuletajalt endalt otsesõnu , keerutamata ja valskuseta , nagu Sütiste ise ka loomulik inimene oli , kes häbenes pigem seltskondlikku viisakust kui inimlikku uudishimu : 
2207	NA	 “ Suguvend Johannes , mis te oma Te tulitega mõtlesite ? ” 
2208	NA	 “ Ah see ! ” muhatas Sütiste naerda . “ Nigol Andresen tellis . 
2208	NA	 Ütles , minu Umbsed päevad ei lähe mitte , kui pole selgesõnalist ajakajalist avaluuletust . ” 
2209	NA	 “ Nii et Andresen on need Venemaalt tulnud kõrgeausused , keda avasüli vasta võtta ja kelle ees vabandada , et siin maalapil kah ellu oleme jäänud ? 
2209	NA	 Pole paha ! 
2209	NA	 Kartsin hullemat kuulda . ” 
2210	NA	 “ Einoh , mis mul Andreseni vastu ! 
2210	NA	 Pahatahtlik ta ju pole , ehkki võimu juures , ” ütles Sütiste ägedasti kätega vehkides ning jalalt teisele kareldes nagu tema , rahutuma viis ja komme . “ Eks me natike nagistand kah , aga lõpuks jäin mõtlema : Umbsed päevad polegi nii halb päälkiri , eks too saksa aeg üks umbne aeg olnud ju , ega minu pandud Keskpäev kui luulekogu pealkiri tõesti eriti kõla . ” 
2211	NA	 “ Noh aga Arm , kas too jäi paika ? ” 
2212	NA	 “ Oi nood sonetid meeldisid Andresenile hullupööra ! 
2212	NA	 Ta oli kaasa luuletama kippunud , mõni veerandsada parandust nõudis , tsükkel pidi veel paremaks saama , moodsamaks ! 
2212	NA	 Nõukogulikumaks ! ” 
2213	NA	 “ Näituseks ? 
2213	NA	 Teil on omad laulud pääs , nagu ma Ko-Ko-Ko-ajast mäletan - mis parandused tegite , mis iseäranis vastakarva oli , öelge too ! ” 
2214	NA	 “ Ah niisama tühja-tähja , haakrist sai ära nimetatud , et oleks juhmilgi selge , kellest jutt , ja nii muidu , võitlevamaks . 
2214	NA	 Ühe sonetiga , kahekümne esimesega oli maadlemist , see sai üsna uus komponeeritud , lõpp sai et : Kuid tead , mu arm , et seda musta häbi Vaim suudab võita ainult mõõga läbi . ” 
2215	NA	 “ Ja mis ennem oli ? ” 
2216	NA	 “ Ja kui kord vaim siit suudab murda läbi , Eest leiab varemed ning hullumeelse häbi . ” 
2217	NA	 “ No kuulge , too pole ju poolegi see ! 
2217	NA	 Kas Andresen või keegi teine ennemalt ka hüva nõu on pääle sundinud ? ” küsis Jott Tee ja lõpetas lause häält tasandades : “ Eesti Vabariigis , ma mõtlen ? ” 
2218	NA	 “ No kuulge , Jott Tee ! 
2218	NA	 Kust ilmast siis teie tulete ! ” 
2219	NA	 “ Miks te enda juurde ei jää , Sütiste ! 
2219	NA	 Te peate enda juurde jääma ! 
2219	NA	 Mis saab noortest algajatest , kui meie , vanad läbilöönud säärast eeskuju anname ? ” 
2220	NA	 “ Noh , inimene mõtleb ju nii ja teisiti , ja tihti on vastukäivadki mõtted õiged , oleneb kontekstist ja ajahetkest . ” 
2221	NA	 “ Ja ajakäänakust - kas nii ? ” 
2222	NA	 “ Suguvend Jott , tuulenuusutaja mina pole ju olnd . ” 
2223	NA	 Sütiste ütles toda väga vaikselt , sest too oli tõsi ega vajanud häälekõvendust . 
2224	NA	 “ Ega ma teid süüdistagi , mina - oh ei , mis mina ! 
2224	NA	 Mul on vaid hale meist kõigist ! 
2224	NA	 Lohutada tahaks ma teid , julgustada ! 
2224	NA	 Ja ennast ka ! 
2224	NA	 Teist inimest on kergem julgustada kui ennast , ja siis mõtled , et teise julgus kiirgab ehk endagi pääle . ” 
2225	NA	 Oli külm , oli kõle , oli kõlekülm . 
2225	NA	 Veebruaripakane oli hommikul peene uduvihma ees taganenud , nii et külmatunne pidi inimese enese sisemusest lähtuma ; siiski tõmbas Balti jaama hoonete vahelt jäine tuul nagu viiliga vasta põski . 
2225	NA	 Sütiste tagus labakuid kokku , hõõrus palgeid ja ninaotsa , sellal kui vildikutes jalad - poolpidused tallutatud vildid , uskumata luksus ! - tänava kiilaskonarust veel kiilamaks hõõrusid . 
2225	NA	 Sütiste pidi alatasa liikvel olema - nii vaimult kui ihult , teda märkasid sa kohvikus või koosolemissaalis alati kõigepealt ; mina olengi sellane rahutu , juba mu isa oli rahutu loomuga ja ema niisamuti , seletas ta ise , Rahutus peaks mu kõikide raamatute päälkiri olema , aga see nimi sai kohe alguses ära tarvitatud . 
2225	NA	 Jott Tee pidas Sütistest üprisväga lugu : mees oli kirjutanud hiilgava luuletuse Hommik sepikojas , ta oli ise ka sepp nagu Joti õnnis isagi , ehk küll kellassepp , õppinud kellassepp , seega rohkem kui kellakuulja , ta oli kellaparandaja . 
2225	NA	 Käisid jutud , et kui Sütiste sakslaste ajal Patareist vabaks lasti , palunud ta luba veel üheks päevaks jääda , kuna personali kaks kella olnud töökojas bensiini sees , ta tahtnud need enne korda teha ; valvur kohkunud : seesugust asja ei luba vangla sisekord ; ülem ka põrutanud : vangla ei ole hotell ega linna öömaja , kaks tundi ja olgu mindud ! 
2226	NA	 Juhan või Johannes , kuidas ta kunagi oli , viskas nüüd kaks näppu mütsiserva manu tolle kergitamise asendamiseks , nokutas pead ja ütles lõpetuseks : 
2227	NA	 “ Julgust , sõber Tee , julgust jah läheb vaja , aga kus seda müüakse , kui isegi leiba pole siin leivarikkal Eestimaal enam mitte . ” 
2228	NA	 Pööras veel tagasi , ütles : 
2229	NA	 “ Süda on raske , veli Jott , seltsimees Andresen kutsus välja , mis tal veel tahta , mitte ei mõista . ” 
2230	NA	 Jott Tee jäi vaatama , kuidas ametiveli üle liusklibeda läks , kühmas ja kulunud , ometi noor mees alles , spordimees pealegi . 
2230	NA	 Järsku lõi ehmatusvälk nagu noaga rinde alt läbi . 
2230	NA	 Oh seda pimedat sõgedust , eks kõnele Sütiste ju tänasest päevast : Kas on see argus , nõrguv omakasust ? 
2230	NA	 Vast päästis see mind enneaegsest lasust ? ja otse anub : Mind mõistke , sõbrad ! 
2230	NA	 Ellujäämisluuletus on too ! 
2231	NA	 Jott sirutas käe silme kõrguselt ette , nagu tahtes minejat peatada , aga taipas ise ka : milleks ? , mõtles siis ristimärgiga õnnistada , ent ei julgenud avalikus kohas , tõmbas käe häbistatult tagasi . 
2232	NA	 Imelik oli see telefonijutt tundunud , Andreseni hääl oli olnud vähimagi lahkuseta , tema hääle taustal oli Sütiste kuulnud venekeelset jõbinat , aga võib-olla tuli see raadiost ; väljakutsumise põhjust Andresen ei nimetanud , oli põigelnud : on rääkimist . 
2232	NA	 Umbisikuline tegumood , mitte et peame nõu või tahan teiega nõu pidada või mul tulid veel mõned mõtted . 
2233	NA	 Too venekeelne jõbin ikkagi ? 
2233	NA	 Ja Andreseni nagu sunnitud hääl ? 
2234	NA	 Mitte ei tahaks jälle Patareisse minna , sakslaste ajal oli seal lutikate pärast tulnud aknalaual magada , nüüd vast on täisid ja tarakane lisaks . 
2234	NA	 Sakslased olid talle süüks pannud luuletust Kahurväelased , mis tegelikult kõneles Vabadussõjast ja oli kirjutatud eesti ajal , nagu ka stiilist aru saada , aga vene ajale sobiva luule puudumise tõttu oli sokutatud Sütiste teadmata trükki . 
2234	NA	 Nüüd vast on asjaolud selgunud ja venelased võtavad teda omakorda pihtide vahele - ikka sellesama keskmise kvaliteediga Kahurväelaste pärast . 
2234	NA	 Noh ja Vabadussõjas oli ta käinud ja sellest rohkemgi kirjutanud , juba Rahutuses mitu tsüklit . 
2235	NA	 Ta oli ilmutanud koguni poeemi Noored partisanid ; ta oli laial žestil ja aknast-õue-häälel seda deklameerinud küll Werneris , küll Ko-Ko-Kos , noh mitte just kõike sada kuutkümmend lehekülge , aga markantsemaid kohti . 
2235	NA	 Polnud see kellelgi nägemata-kuulmata , nüüd võis sobival kombel nii mõnelegi meelde tulla . 
2236	NA	 Õieti küll oli katastroofi eelaimus teda vaevanud mullusest oktoobrist saadik , mil sai teada Gori enesetapust . 
2236	NA	 Gori , eesti ajal lugupeetud karikaturist , kes oli ühtviisi koledatena kujutanud nii koorekihti kui vallavaeseid ja muidu ka ilmutanud punast värvi , langes esimese vene okupatsiooni ajal vangi ja mõisteti juba surmagi , kuid pääses sakslaste tuleku tõttu ; sellegipoolest arreteerisid sakslased ta koguni kaks korda ja sel teisel korral istus kunstnik Patareis Sütiste kõrvalkambris number 26 , kuna tema komnoorest poeg oli 25ndas Sütiste kongikaaslane ; kui nüüd venelased uuesti tulid , võttiski Gori eneselt elu , tahtmata neljandat korda istuma minna . 
2236	NA	 Sütiste oli blokknooti märkinud : 8.10.44. Kuulsin Gori surmast . 
2236	NA	 See oli eelviimane märkus . 
2236	NA	 Viimaseks oli salm : 
2237	NA	 Kui ettevaatamata ! 
2237	NA	 Vedeleb lausa laua peal ! 
2238	NA	 Ettevaatamata oli ta tõesti olnud , justkui olnuks ümberringi puha sõbrad . 
2238	NA	 Tookord olid nad Andreseni pool kodus istunud , laual käsikiri ja kohvid ja veinid , ning aeg ja ruum , milles elati , läks nagu meelest . 
2238	NA	 Andresen oli meelitanud : teie suurepärane , lausa enneolematu tsükkel ! tooge sisse lakkamatu võitluse idee , nii et need armastuslaulud oleksid täiel määral sõjalaulud ! armastus naise ja armastus Nõukogude kodumaa vastu sulagu täiel määral ühte ! 
2238	NA	 Seepeale oli Sütiste lõkerdanud oma kuulsat naeru : olin jah natuke vangis , jäin naisele armastusluuletused võlgu , Andresen on saanud neid laule näha ja nõuab : mitte armastusluulet pole naisele vaja , vaid poliitgraamotat . 
2238	NA	 Kurjast too naer oli , äkki oli Andresen teda üle veiniklaasi ääre silmanud ja ütelnud erilise rõhuga : teie Noored partisanid tekitas omal ajal palju tuska , Juhan Sütiste kui luuletaja astumine Pätsi leeri kasvõi suure varbaga oli kaotus eesti rahvale , me kõik algul vihkasime , siis umbusaldasime teid , hea et see möödas . 
2238	NA	 Vat siis ! 
2238	NA	 Vat vat vat siis ! 
2239	NA	 Teda Sütiste siiski ei peljanud , teadis : kuni on nõukogude luuletajaks tehtuna kasulik , Andresen teda hukutama ei hakka , aga väikest sõrme kah ei liiguta , kui peaks mõningad asjaolud ilmnenud olema . 
2239	NA	 Sakslaste käest aitas teda välja Visnapuu ; Sütiste mäletab toda ruudulist vihulehte nürida pliiatsi viltukirjaga , mis tal õnnestus Visnale läkitada ; pole nüüd Visnatki , pääses vist viimase paadiga . 
2239	NA	 Kes siis ? 
2239	NA	 Sõber Alle , värske kohtuministri asetäitja ? 
2239	NA	 See sülitab veel järele , see pole see Allegi , Noored partisanid keelas just tema ja määras surma puruksraiumise läbi ; Alle suvitusaastate sõbranna Hilda Esko rääkis , et Alle on nüüd heas ülikonnas , punane lips ees , igati rahulolev ja täissöönud , ja ta olevat Eskole ütelnud , kui see represseeritud mehe eest paluma läks : Nälga te peate surema , teie ja teie lapsed , see on meie vastus ! 
2239	NA	 Kes siis veel ? 
2239	NA	 Barbarus ise ? 
2239	NA	 Ehk on temagi südametunnistus rasvas ? 
2239	NA	 Kui ka mitte , teab too mees end noateral kõndivat ; kes noateral kõnnib , ei vaata vasakule ega paremale , see vaatab noaterale , see mõtleb noaterast , see tunneb noatera võimalikku puudutust mitte ainult talla all . 
2240	NA	 Sütiste oli kutsutud Ilukirjanduse ja Kunsti ruumidesse Pärnu maantee 10 kolmas korrus . 
2240	NA	 Mõni minut oli veel aega , ta mõtles August Jakobsoni kabinetist läbi astuda , aga sekretär kohmetas millegipärast ja ütles , et seltsimees peatoimetaja kutsuti kiire asja pärast välja . 
2240	NA	 Nüüd küsis ta Andresenit , ent seltsimees Andresen polevat veel tulnud ; millal tuleb ja kas tuleb , ei tea , ei tea . 
2240	NA	 Sütiste tundis külmi niiskeid sõrmi südame ümbert haaravat . 
2240	NA	 Kas kõik oligi pahaendeline või ainult tundus talle nii ? 
2240	NA	 Venekeelne jõbin Andreseni telefonihääle taustaks ei läinud meelest . 
2240	NA	 Kuidas toimida ? 
2240	NA	 Kas eesti inimese elu ongi nagu muinasjutus : valid vasaku teeharu , leiad surma , valid parema , leiad hukatuse , ja kolmandat ei ole ! 
2241	NA	 Aega oli veel mõni minut , Sütiste otsustas üle ukse vaadata Pedagoogilise Kirjanduse ruumidesse , kui ta juba üksiti siin majas viibis . 
2241	NA	 Raamatukoguhoidja Hella Sütiste , nii koduselt oma ja võõras ümbruses siiski nii võõralt asjalik , tõstis pilgu , naeratas rahulikku leebet naeratust . 
2241	NA	 Rõõm uhkas Sütiste südamesse . 
2241	NA	 Silmis vete rahuline läik - kui õigesti olen siiski luuletanud , kui täpsed sõnad tabanud , mõtles ta ja pani käe ümber naise õlgade . 
2241	NA	 Aga see ei sobinud , kogunisti mitte , siin tehti tööd . 
2241	NA	 No olgu siis , hüvasti ! 
2242	NA	 Kabinetis , kuhu Sütiste oli kutsutud , viibis keegi pagunikandja . 
2242	NA	 Sütiste tahtis ukse vabandusega sulgeda , aga teda hüüti ja käsutati laua vastu istuma . 
2242	NA	 Siis ikkagi ! 
2242	NA	 Sütiste päris Andreseni järele , sai tõreda vastuse : Andrjesen nje budjet ! ja laualambi ere valgus suunati talle näkku . 
2242	NA	 Oh see kõik oli tuttav eelmisest õudusunenäost . 
2243	NA	 Sakslastel oli asitõendina laual olnud paar ajalehte , ühes õnnetu Kahurväelane ja teises intervjuu , mis oli tehtud kokkukäsutatud kirjanikkonnaga , kus igaüks oli pidanud midagi punaarmee toetuseks lausuma . 
2243	NA	 Sellel oli laual vaid pakk tühja halli paberit . 
2243	NA	 Nii ei teagi , millest jutt tuleb . 
2244	NA	 “ Noh , luuletaja , rääkige nüüd ausalt , millega olete hakkama saanud , et sakslased teid ellu jätsid ? 
2244	NA	 Millega oma rahva ära müüsite ? ” 
2245	NA	 Sütiste ahmis õhku . 
2246	NA	 Jubajälle ! 
2246	NA	 Jubajälle ei mõista ta vastata , tema - kuldsuu ! 
2247	NA	 No mitu inimest te sellega olete juba jõudnud ära tappa ? oli sakslastel esimene küsimus olnud , kui taskute tühjendamise käsu peale ta oma kalamehenoa lauale oli pannud . 
2247	NA	 Polnud see olnudki jõhker nali , nagu ta esimese ehmatusega oli arvanud , see oli asjakohane küsimus olnud . 
2248	NA	 NKVD poiss kummardas ettepoole , külmad pilkumata kalasilmad tema omadega kohakuti . 
2249	NA	 “ Lühidalt ja konkreetselt - miks sakslased teid kui nõukogude aktivisti üles ei poonud ? ” 
2250	NA	 Enesele märkamata tõusis Sütiste püsti . 
2251	NA	 Tuba lõi keerlema , vägev jõud kiskus põrandat ta jalge alt läbi , kuni see kerkis üles nagu sein . 
2252	NA	 Mundrimees kargas laua tagant , vahtis põrandal lamajale pingsalt näkku . 
2252	NA	 Ta tundis asja : ei simuleeri , surnud . 
2253	NA	 Ei kannatanud tõde välja , kaabakas , mõtles ta ja lükkas saapaninaga rasket keha enesest kaugemale . 
2254	NA	 Kaugemale , kaugemale , ära ! 
2255	NA	 Äkki tabas vihkav pilk lamaja vilte ja tardus . 
2255	NA	 Hallid toredad vildid , tugevad tallad all , pruun kitsas nahariba ümber tallaserva ja ülaääres ning tagasäärel kontsani ja eessäärel varbani . 
2255	NA	 Ta silmad venisid ahnusest ümmarguseks . 
2256	NA	 Mingeid teateid ei liikunud . 
2256	NA	 Levitati vaid kuulujutte , mis jubedusest hoolimata osutusid tõeks , ja anekdoote , mis absurdsuse tõttu tundusid elust võetud olevat . 
2256	NA	 Kumbagi sõnalist tegevust kvalifitseeriti nõukogude võimu õõnestamiseks ja selle eest soolati , kas kohtuga või ilma , kakskümmend viis pluss viis . 
2256	NA	 Mõnikord jutustas kagebesnik ise ja teisele anti aastad vaid kuulamise eest ja kolmandale selle eest , et oli näinud kuulamist , aga ei teatanud , kus tarvis . 
2256	NA	 Ei Näe Sina Vabadust - nii seletas rahvasuu lahti lühendit ENSV . 
2256	NA	 Teised irvhambad ütlesid : ENSV , see on Enne Nälg , Siis Viletsus , aga sõna Vabadus arvatakse sõnaraamatustki välja . 
2256	NA	 Jott Tee ehmatas - ka mõtted on nähtavad ! , ja iga päev kaob inimesi . 
2256	NA	 Ta vaatas ümber , ükski ei tundnud tema vastu huvi . 
2257	NA	 “ Hakatakse andma ! ” hüüdis keegi mammike üles teise korruse aknasse ja pistis ise jooksma , nii kuis vändad võtsid . 
2257	NA	 Jott surus tühja portfelli kindlamini kaenlasse ja kihutas järele . 
2258	NA	 Oligi . 
2258	NA	 Kindel märk : miilitsa punane rumm-müts ilmus Tähe poe uksele . 
2258	NA	 Ilmatu pikk suhkrusaba , mitu tundi oodanud , kohendas end valveseisangusse . 
2258	NA	 Jott vaatas ringi tuttavate järele , leidiski ametivelle , see võttis vahele ; tagapool hurjutati küll , aga rohkem moe pärast : meeste vaheletrügimisega lepiti , mehi oli vähe alles jäänud . 
2258	NA	 Kõik võtsid koha sisse , saba muutus ühekordseks , tihenes , ka Jotil haarati ümbert kinni , suruti soe pehme naisekõht vastu tema karedat mantlitagumikku , et hiirepoegki vahele ei pääseks . 
2258	NA	 Viimati tulejad võtsid saba ära ja läksid poe ukse alla ketti tegema : käe alt kinni , nägu saba poole pööratud , tuleb neil tormijooksjaid seljaga tagasi suruda , kuni ükskord nende järjekord kohale jõuab . 
2258	NA	 Ei teeks nad seda , saaks suhkur enne otsa . 
2259	NA	 Miilits hakkas sisse laskma . 
2259	NA	 Üminal , ürinal , piitade raginal pääses trepipealne tropp tõotatud maale . 
2259	NA	 Kohe hakkas teisest uksest tilkuma esimesi õnnelikke , palitunööbid eest ja müts viltu peas , ent poolekilone kotike vastu rinda surutud . 
2259	NA	 Ka tagauksel karauulis miilits , sealtkaudu sisse ei pääsenud , küll aga õnnestus mõnikord ots ümber pöörata , end leti eest uuesti poeruumis lookleva saba lõppu nihverdada ; teised tavaliselt lärmi ei tõstnud : kes poes sees , sel kaup kindel , ja endal ju ka see plaan . 
2259	NA	 Mida lähemale uksele liikus väljas saba , seda pikemaks küünitati kaelu ja loendati inimesi enda ees - kas satub satsi edeotsa , et saaks teise tiiru teha ? 
2259	NA	 See oli vastse nõukogude inimese kogu poliitika ja poliitökonoomia . 
2260	NA	 Ootusärev sumin ukse all kasvas pahameelekisaks . 
2260	NA	 Mis on , mis on ? 
2260	NA	 Mustlase sunnik ! 
2260	NA	 Mähkinud teine puuhalu teki sisse ja võtnud kaenlasse , et laske väetima lapsukesega . 
2260	NA	 Naisinimene on ikka hale lapseemade vastu , aga ärge tulge lollitama - pambukesel pea alaspidi ! 
2261	NA	 “ Oh elu-elukest ! 
2261	NA	 Nüüd pole mustlastelgi enam lapsi ! ” 
2262	NA	 “ Kust see küll sakslastest üle jäänud , imeasi ! ” 
2263	NA	 “ Ärge muretsege , küll venelased ta leiavad . ” 
2264	NA	 Tssss ! 
2265	NA	 “ Kui enne mind kätte saate , ärge ära minge , oodake väljas , ” sosistas ametiveli Jotile . 
2266	NA	 “ Uudiseid ? ” 
2267	NA	 “ Jah , aga parem , kui neid ei oleks . ” 
2268	NA	 Jott ei jõudnud märgutada , mis sorti uudised need olla võiks , sest miilits hakkas sisse laskma ja tugev tagantpressing kandis teda poodi , jalad pooles õhus . 
2269	NA	 Varandus käes , läksid nad kiirel sammul Tolstoist ja Jõest alla . 
2269	NA	 Aleksandri tänav oli inimtühi . 
2269	NA	 Nad tõmbusid seebivabriku varemetesse . 
2270	NA	 “ Vares-Barbarus on eila ennast maha lasnud . ” 
2271	NA	 “ On see kindel ? ” ehmatas Jott . 
2272	NA	 “ See ei ole , et ise . 
2272	NA	 Võib-olla oli võõras käsi mängus . ” 
2273	NA	 “ Toda ei saa me kunagi teada . ” 
2274	NA	 “ Põhjust ka mitte . ” 
2275	NA	 “ Mis räägitakse ? ” 
2276	NA	 “ Tahtnud mängust välja astuda . ” 
2277	NA	 “ Nii rumal ta ometi pole , et arvas selle võimaliku olevat . ” 
2278	NA	 Jotile tuli meelde üks Barbaruse luuletus , Vangla nimi . - 
2279	NA	 “ Ta oli nende asjade üle mõtelnud , ” ütles Jott Tee . “ Mis teda oleks võinud üllatada ? ” 
2280	NA	 “ Mingid küüditamise nimekirjad , millele alla ei tahtnud kirjutada , palju tuttavaid sees . 
2280	NA	 Ükskord saab ju igaühel mõõt täis . 
2280	NA	 Meie igapäevane vale võib jäledaks muutuda . 
2280	NA	 Kulla Jott , mõelge , misukesi kõnesid ta on pidanud suust välja ajama , enamasti veel vene keeles . ” 
2281	NA	 Aga Jott ei tahtnud sellele mõtelda , teda ehmatas uus informatsioon . 
2282	NA	 “ Küüditamine ? ! 
2282	NA	 Keda veel viia , maa on tühi , kes põgenenud , kes neljakümne esimesel ära viidud , ei ole kedagi enam . ” 
2283	NA	 “ Eks meie oleme . 
2283	NA	 Ja need kes vene laulu laulma hakkasid , need kah vaja ära koristada kui tunnistajad . ” 
2284	NA	 Üks lootus Jotil veel tekkis : 
2285	NA	 “ Miks pole teatatud ? 
2285	NA	 Ehk pole siiski tõsi ? ” 
2286	NA	 Kaaslane kustutas sellegi lootuse : 
2287	NA	 “ Raadio juba lärmas . 
2287	NA	 Suur nõukogude luuletaja , korvamatu kaotus ! 
2287	NA	 Veresoonte lupjumine - nagu Sütistelgi . ” 
2288	NA	 “ Peab vägisi hakkama raadiot kuulama . 
2288	NA	 Mul on küll ainult plärakast , gromkogavaritelj , sest raadiod korjati ju ära . ” 
2289	NA	 “ Mul kah . ” 
2290	NA	 Nad astusid varemetest välja . 
2290	NA	 Nähes üht vanaeite tulemas , tegid nagu kergitaksid pükse , igaks juhuks , et eit arvaks neid asjal käinud olevat ; nood , kes varemetes püksikorral käivad , ei ole nõukogude korra vaenlased ega käi seal riigivastast laimu levitamas . 
2291	NA	 “ Kust te seda kuulsite ? ” küsis Jott , kui eide selg ohutus kauguses . 
2292	NA	 “ Keegi naine saunas rääkis , nagu öeldakse . 
2292	NA	 Loodetavasti ei mäleta te minu nime ka . ” 
2293	NA	 “ Ei , ma mõtlen , kas oli usaldusväärne allikas ? ” 
2294	NA	 “ Ma poleks ju rääkima hakkand . ” 
2295	NA	 “ Süda on nii raske . 
2295	NA	 Usuks meelsamini , et see on kuulujutt , vähemalt osaltki . ” 
2296	NA	 “ Või et uni , millest kord ärgatakse . ” 
2297	NA	 “ Kes on järgmine ? 
2297	NA	 Egas ainult Barbarusega jää . ” 
2298	NA	 “ Ega vist . ” 
2299	NA	 Koju jõudnud , tõmbas Jott riiulist eestiaegse Barbaruse . 
2299	NA	 Küllap tuleb see ka nüüd tagumisse ritta peita või rõivakappi susata . 
2299	NA	 Vene elu paradoks : iga hetk võidakse keda tahes läbi otsida , ja kui läbiotsijad leiavad keelatud raamatu , on see otsene ja piisav süütõend , ehkki pole avalikult teada antud , mis nimelt on keelatud või et üldse midagi on keelatud . 
2299	NA	 Jott oli aegsasti koristanud ka enda raamatud silma alt ära , mine tea , võib-olla oli mõni temagi vaimulastest Alle või Sirge või August Jakobsoni keeluritta sattunud . 
2299	NA	 Räägiti küll , et nood kolleegid eriti ei viitsinud , kuna Taev ja Paul Rummo olevat põhjalikumad mehed . 
2300	NA	 Barbarus pole olnud eriline Joti maitse , ehkki teda loetud oli ja mõndki stroofi nauditud . 
2300	NA	 Kriitika on pidanud Barbarust raskeks ja nurgeliseks , võrrelnud ta luulet järsult liigutava robotiga , multiplitseeritud inimesega , kellest ta luuletanud . 
2300	NA	 Jah , mõistatusi on see luuletaja pakkunud , Joti meelest varjunimi kõigepealt . 
2300	NA	 Noh Vares pole ju tõesti kirjaniku nimi , aga mis ta barbarusega on mõtelnud ? 
2300	NA	 Vaevalt et habemele - barba - on tahtnud viidata , habet ta ju ei kanna , sile lõug , lai naeratus . 
2300	NA	 Arst ladina keelt tunneb , barbarus tähendab barbarit , võõramaalast , harimatut , julma , metsikut inimest . 
2300	NA	 See ta pole olnud . 
2300	NA	 Intrigeeriv tähekombinatsioon , huvitav kõla , meeldejääv sõna , kaubamärk ? 
2300	NA	 Võib-olla . 
2300	NA	 Kõladega on mänginud ka Tuglas , tituleerides sõpra Barrabaseks , tolleks röövliks , kellele rahvas armu nõudis , kui Jeesus ristisurma läks . 
2300	NA	 Aga sõna , eriti nimeks valitud sõna ei ole niisama , see toob kaasa temasse kätketud väe . 
2300	NA	 Võib-olla tollest too kõik . 
2301	NA	 Tõenäoliselt teadis Vares-Barbarus oma rahva elukäiku ette , rohkem kui arvata võiks . 
2301	NA	 Millest muidu too luuleraamatu pealkiri Üle läve - 1939ndal aastal ? 
2301	NA	 Too moto - mundus vult decipi , ergo decipiatur , mis veel tõlgitud ka : maailm tahab end petta lasta , petetagu teda siis ! 
2301	NA	 Ja millest äkki nii selged , stiililihtsad värsid , täis maailmalõpu ängi ? 
2301	NA	 Millest nägemus süngest varjust , mis langenud üle Eestimaa , ja määgivast rahvakarjast , kes alanduses langeb põrmu ? 
2301	NA	 Või millest nood värsid luuletuses Sarajevo ? - 
2302	NA	 Lask Sarajevos oli tema meelest vabadusvõitlus . 
2302	NA	 Kas mõtles tema ise ka rahva vabaduse eest võidelda samal kombel ? 
2302	NA	 Sellele näiks nagu üks salm vihjavat . - 
2303	NA	 Luuletaja pidi teadma , et sõna saab lihaks , meelekujutus reaalsuseks , väljamõeldis tõeks . 
2303	NA	 Kust üldse sellised kujutluspildid , miks ta luuletas : 
2304	NA	 Saladuslik sõnum . 
2304	NA	 Eriline kirvemõju on värsi allakäigutrepil , ent ei selgu , miks sina-isik maailma timukaks hakanud . 
2304	NA	 Kas langetab-sõna on oleviku või tuleviku vorm ? 
2304	NA	 Kas timukaks on hakatud , sest vihati maailma , või vihatakse maailma , et timukaks hakata on tulnud , või seisis see alles ees , oli nägemus , ettekuulutus ? 
2304	NA	 Küsida võis , vastajat polnud . 
2305	NA	 Äkki oli Jotil pisarateni kahju nii Ülemnõukogu Presiidiumi esimehest Varesest kui poeet Barbarusest , kahju meist kõigist , sellest maast ja rahvast , sellest planeedist . 
2305	NA	 Oli ju Barbarus - siiski kolleeg - prohvetlikult küsinud : 
2306	NA	 Vähe sellest , et eestlased üksteise peale kaebasid , nad kaebasid ka raamatute peale ; lahti oli pääsenud enneolemata nõiajaht , kõik mis kätte saadi , heideti giljotiini alla või määrati tulesurma ; aastad läksid ja inkvisitsiooni tegevusväli aina laienes . 
2306	NA	 Jotil oli sellest asjast mõningane ettekujutus : neljakümne esimese aasta kaunil juunipäeval oli ta üle Toome minnes sattunud nägema , kuidas töörõõmust õhetav venekeelne Olga Lauristin isiklikult vägesid juhatas . 
2306	NA	 Paarkümmend palgalist raius ülikooli raamatukogu ees , see oli töösangarlus , sest paksemad köited kuuletusid kirvele halvasti , nad ei olnud selleks otstarbeks loodud . 
2306	NA	 Teine sotsialistliku töö brigaad rabeles palehigis Gustav Adolfi tänavas kirjastuse maja keldris ja õues ; tookord räägiti , et pidu kestis vähemalt kaks nädalat ja et hukatud raamatud veeti Venemaale paberivabrikusse . 
2306	NA	 Tallinnas oli tegevus küllap suurejoonelisemaltki korraldatud . 
2306	NA	 Aga raamatukeelajad töötasid usinalt edasi , uued ja uued nimekirjad paljunesid kiiresti nagu küülikud , sest ikka veel elas sadu tuhandeid raamatuid , mida oli tarvis rahva mäluauku saata . 
2307	NA	 Eestlane oli harjunud lugema , ta ei kavatsenud vähemalt oma kodusest raamatukogust niisama lihtsalt loobuda . 
2307	NA	 Sestap peitis ka Jott Tee armsaid köiteid kui kass poegi aina kindlamasse kohta - selle vahega , et kass mäletas , mitu poega tal oli ja kuhu ta need tassis ; Joti peidetud varandus , mis arvukates pappkastides aegade paranemist ootama jäi , ei olnud käepärane , ja selle meenutamiseks , kus mis on , oleks vaja olnud salamärkidega aardeotsijakaarti . 
2308	NA	 Alles nüüd , kus luulemaastik oli paljaks põletatud ja punast põdrakanepit täis külvatud , alles nüüd taipasid paljud , kuivõrd hoolitsetud aed too oli olnud , mis hävitatud sai ja mille mälestustki maa pealt pühkida taheti . 
2308	NA	 Siiski oli nälg parim kokk : kui eesti ajal oli kõheldud leivalettide ning raamatuvirnade ees ega teatud nina kirtsutades , mida valida , siis nüüd oldi valmis öö läbi sabas seisma , et hankida päts leiba , mis oli neljakandiline ja vesine nagu turvas ning nõnda hapu , et võttis süljenäärmed kirvendama ; nüüd lepiti armetute salmidega , nagu Me päälinn Tallinn - Läänemere pärl Nõukogude Liidu päälinnade kees ; Su tugevail tornidel aegade hõbehärm , Helge tulevik kiirgab su tänapäeva ees . 
2308	NA	 Mis parata , kui isegi vormisuutlikud ja mõtlemisvõimelised poeedid olid minetanud kõik , mis nad iial õppinud või avastanud , aga rahvas ja rahva ohjajad nõudsid uudsevilja , olgu või tungalteradega pooleks - rahvas oli harjunud lugema . 
2309	NA	 Kakskümmend aastat ajalugu oli ajaloost ja raamaturiiulist välja käristatud , kuid üht raamatut hoidis Jott Tee siiski padjapüüri sees pea all ; see oli Arbujad . 
2309	NA	 Milline lohutus oli niisuguse koguteose paljas olemasolu nüüdsel ajal külmas toapugerikus istujale , kus elektrit anti vaid mõnel õhtul nädalas ja petrooli ega lambiklaase polnud kuskilt saada , küünaldest rääkimata ! 
2309	NA	 Arbujad oli esimene eesti keeles õppinud haritlaste põlvkond , täiusliku vormi ihalejad ja vabad vaimult . 
2309	NA	 Ega kaasaegne kriitika neid siidikinnastega silitanud , kuid nõukogude ajal tehti neist lausa kodanliku kultuuri mandumise ja mädanemise võrdkuju . 
2309	NA	 Vaimulähedaste arbujate maassetagumise malakaks kasutati irdriimisõbraliku ja elulähedase Sütiste artiklit Meie uusromantika pärapoeesia . 
2309	NA	 Sütiste ise vist küll on pööranud hauas teise külje : tema oli oma meelest vaielnud teise luulelaadiga , mitte ei kavatsenud teiste luuletajate eluõigust kustutada . 
2310	NA	 Jott Tee sosistas ööpimeduses kaht Betti Alveri värssi nagu usutunnistust , nagu sidet olnuga : Me ees käib luule , noor ja majesteetlik , Lampi kõrgel hoides täpselt nagu praegu . 
2310	NA	 Täpselt nagu siis , seesama luule ! 
2310	NA	 Ei ole võimalik olnud tuld surnuks puhuda , säde ikka jääb juhust ootama . 
2310	NA	 Alveriga oli tookord vaielnud Heiti Talvik : Sest kogu poeetkond magab Ümber kustunud lambi . 
2310	NA	 Nagu ikka oli õigus mõlemal , kuna teine kõneles teisest asjast , Alver ideaalist , Talvik tegelikkusest . 
2311	NA	 Jotile meenus unustamatu pilt - Peet Vallaku abikaasa Marje Pedajas , õhuline suvekleit seljas , sirutamas Heiti Talviku abikaasale Betti Alverile kimpu maikellukesi , Betti Alveri käsi neid vastu võtmas , kastevärsked Vallakute koduaia piibelehed ükshaaval pudenemas Alveri värisevate sõrmede vahelt hommikumantli rinnale , libisemas üle hooletult sõlmatud vöö alla toasussidele , tänavakividele . 
2311	NA	 Nõnda seisid need kaks naist Tähtvere pargis Jakobi mäel päikesesärases lehekuu keskhommikus 1945 veel tänagi ning piibelehtede valged õieraod aina pudenesid ükshaaval , hääletult ja allaheitlikult . 
2311	NA	 Pärast kuulis Jott Tee proua Pedajalt , et tol hommikul oli Talvikute pool Gustav Adolfi 67 toime pandud läbiotsimine ja Heiti Talvik oli ära viidud . 
2312	NA	 Betti Alver mäletas tunamullust 15ndat maid tükati , nagu läbi udu . 
2312	NA	 Et see kuri unenägu polnud , seda tõendas läbiotsimise protokoll , milles kagebesnikute nimed loetamatud , ent selgelt kirjas too , et ära on võetud pass ja fotosid ning nitševo ne opetšatano . 
2312	NA	 Miks ja milleks ja mis alusel tegutseti , pole öeldud . 
2312	NA	 Allkirja olid Eliisabet Wilhelmiine Talviken manuliseks tituleerituna ja Heiti Talviken ilmselt siis süüdistatavana andnud , nagu käsutati , vene keeles . 
2312	NA	 Ning sel hommikul ta kadus , kõige imelisem kõikide meeste seas . 
2313	NA	 Lohutuseks ja elamiskäsuks olid jäänud luuletused , eriti üks . - 
2314	NA	 Selgesõnaline programm , ometi võimatu täita . 
2314	NA	 Mida võiks saledasse stroofi sundida vangi naine , kelle sahtleid ja mõtteidki millal tahes võib läbi puistata kes tahes ? 
2314	NA	 Hea üldse , et ta siia alles jäeti , mäletama ja kaheksakiloseid pakke kokku seadma . 
2314	NA	 Viimati tellis sunnitööline Talvik küüslauku , see kinnitaks hambaid ja kõhtu , ning vaimuvalguseks soovis toda ilma kaanteta evangeeliumi ja oma isa Fausti taskuväljaannet . 
2314	NA	 Oh Ši , tean , et olen sind viimse verepiisani tühjaks imenud , palun ära hakka mind liiaks põlgama , oli ta kirjutanud . 
2315	NA	 Betti Alver võttis peidikust Heiti kirjad kui reliikviad . 
2315	NA	 Kolmnurkseks kokku murtud paberilehed , hoolikas tugev pliiatsikiri , mis pika tee ja paljud tsenseerivad pilgud kadudeta välja kannatanud . 
2315	NA	 Betti silitas käeseljaga kirjaridu , millel Heiti käsi libisenud . 
2315	NA	 Ta luges , ehkki mäletas peast . - 
2316	NA	 2 . juuni 1947. 
2316	NA	 Päike on hõbedane , pimestavalt hele . 
2316	NA	 Pimestab ja kõrvetab , kuid samal ajal puhuvad külmad , hõredad tuuled . 
2316	NA	 Õhk on kuiv , kerge ning karm ja võtab köhima . 
2316	NA	 Sääski on must miljon . 
2316	NA	 Ob pole tavaline jõgi , vaid lausa meri , lõpmatute metsaga kaetud saartega . 
2316	NA	 Jalad paistes pikkadest vanglatappidest . 
2316	NA	 Direktor arusaaja - kõige kergem töö , katuselaudade saagimine , neisse hööveldatakse sisse vihmaveerennid . 
2316	NA	 Leib ja soolakala , muud ei ole . 
2316	NA	 Liigse veejoomisega magu rikutud . 
2317	NA	 Betti otsis sinna kõrvale ühe varasema kirja , läkitatud Pärnust 9. augustil 1939 , kus Heiti mainib , et emal on kodus kaks pange kevadel sissesoolatud silke . 
2317	NA	 Võid siis arvata , kui palju vett ma ööpäeva jooksul sisse kaanin , oli ta kirjutanud . 
2317	NA	 Aga Samarovost läkitas 8. juunil 1947 : 
2318	NA	 Oh Ši ! 
2318	NA	 Erikomisjoni otsus loeti mulle ette 21. märtsil . 
2318	NA	 Mõisteti mulle kui sotsiaalselt kardetavale elemendile 5 aastat vabaasumist Tjumeni oblastis , arvesse võttes eeluurimise aega - niisiis 15. maini 1950. 
2318	NA	 Riided katkenud , väljanägemine enam kui kustatoomlik . 
2318	NA	 Kuritegeliku elemendi kõrval ja keskel olen kohanud toredaid häid inimesi , süüa , suitsu ja hädavajalikke riidetükke on alati jätkunud . 
2318	NA	 Taiga on täis marju , seeni , seedripähkleid , loomi , jõed kihavad kaladest ja lindudest . 
2318	NA	 Sõlmisin lepingu Lespromhoosiga , ootan laeva paarsada kilomeetrit lõuna poole . 
2318	NA	 Inimesest peetakse siin lugu , see maa meeldib mulle . 
2319	NA	 Ja nüüd oli ta kadunud kui vits vette , kui uluk taigasse . 
2319	NA	 Sügis käes , ei poolt sõnakestki , ei kriipsugi kirjarida . 
2319	NA	 Üks tagasilastu käis ja rääkis , justkui oleks ta kuulnud , et keegi rääkinud , et luuletaja Talvik olevat surnud , et olevat haiglasse vedamisel paadis hinge heitnud ja üle serva järve visatud . 
2320	NA	 Tühjad ööd , tühjad mõtted , piinav igatsus . 
2320	NA	 Kas on juba aeg tulnud , et tohib kuskilt järele pärida ? 
2320	NA	 Kaduvikult küsida neid , keda viidi oma kodust tühja kottpimedusse ? 
2320	NA	 Aastate eest oli Betti luuletanud : 
2321	NA	 Oli see nüüd täide läinud , oli ta selle ise arbunud ? 
2321	NA	 Jäävad nad surmaski lahku ? 
2321	NA	 Oleks teadnud , oleks püüdnud viimase paadiga minna , nagu Heiti ette pani , aga tema oli vastu seisnud : meie oleme üdini vaesed , me pole poliitikat teinud , meil pole süüd , kes meid puutub ! 
2321	NA	 Ja nüüd oli Talvik läinud ühe teise viimse paadiga . 
2322	NA	 Betti mäletas toda hingevapustavat jalutuskäiku , vist viimast pikemat enne Heiti äraviimist . 
2322	NA	 Nad olid hulkunud kaugele linnast välja , kogu tee oli Talvik lugenud luuletusi neljas keeles - tal oli neid peas otsata hulk , üks hakatas teist . 
2322	NA	 Kõrv kuulas imelisi keelekõlasid , silm haaras Eesti kevade imelist harmooniat , kõrval kõndis imeline inimene . 
2322	NA	 Kui avar on maailm , kui kaunis on elu , kui tänulik võib ta saatusele olla isegi selles hävingus ! 
2322	NA	 Luule on looduse emakeel , ütles Talvik - vist märkas abikaasa äraseletatud ilmet . 
2322	NA	 Seal paistis Jänese raudteesild , kaks raudset roobast läikis sellest üle kui nugaterav dissonants haljas looduses . 
2322	NA	 Ei , nii ei saa see kesta , otsekohe peab midagi ohverdama , midagi enesest ära andma - ja Betti oli ängistust tundva kaela ümbert rebinud punase korallkee , ainsa ehte , mis tal oli , ja lennutanud selle kõrges kaares Emajõkke . 
2322	NA	 See oli olnud sama spontaanselt jõuline liigutus , millega ta kord - tantsu katkestamata - oli ära rebinud ballikleidi aluääre , kui see kõrge kontsa taha jäädes oli kärisenud ning sammu vabaks ei andnud . 
2323	NA	 Kui ta nüüd siin pimedas sügisrõskes Pargi tänava keldritoas istus ja mõtiskles , tundus talle , et seekord ei olnud nad luulet lugenud , nagu mõnigi kord varem , seekord olid nad siiski vaielnud , ehk tülitsenudki , ja kaelakee kui Heiti kingitus oli Emajõkke lennanud allajäämisvihas ; äkilised olid nad mõlemad . 
2323	NA	 Ja alles pärast toda liigutust olid terendanud Jänese silla metalsed raudteeroopad nagu ähvardus , nagu kättemaks . 
2324	NA	 Alver ei olnud tahtnud leppida sellega , et Talvik ilmutas oma õrna loomust maailmale kui boheemlust , oma aristokraatlikult nooblit joont kui joodiklust ; viinastunult teritus Heiti mõte elu kaduvusest , viinaöö mõjul väriseva käega paberossi süüdates , endal irooniasäde silmis , maalis ta sõpradele kujundirohkeid pilte inimolendi sisikonnast , mis talle oli avanenud isa kui kohtumeditsiini professori lahanguruumis . 
2324	NA	 Kummardunud valge paberi kohale , kirjutas Talvik ennast nendest piltidest lahti . 
2324	NA	 Elu argimured tundusid tühised , positiivne maailmavaade illusoorne , sest surm on inimese kosmiline saatus . 
2324	NA	 Teda ei võinud rahuldada inimvaimu madaldumine keha füsioloogiasse ega ühiskondlik tarbekirjandus . 
2324	NA	 Viimse minuti tunne kihutas teda tagant , sünnitas kristalselt selge , ainsagi mõrata luule , mida mullalähedased mõtlejad dekadentsiks arvasid . 
2324	NA	 Nüüd on nad igavikus kokku saanud ja võivad lahendada omavahelisi kirjandusfilosoofilisi piiritülisid . 
2324	NA	 Alver oli kindel - Looja palge ees jääb õigus Talvikule . - 
2325	NA	 Jott Tee pikutas kitsal poissmeheasemel , pihud kukla all ja küünarnukid püsti . 
2325	NA	 Nõnda sai hõlpsalt pead tõsta , kui järjekordse veoauto valgusvihk aknasse tungis , lakke tõusis , üle lae jooksis - ja kustus . 
2325	NA	 Jott ei olnud otsustanud , kas avada , kui püssipära uksele taguma hakkab . 
2325	NA	 Nad ei jää ju uskuma , et teda pole kodus . 
2325	NA	 Sel kellaajal on Jott kui läikima kulunud püksinööp oma suhvlis , küllap mõni ikka seda kinnitab : kui ei leita otsitut , viiakse plaanitäiteks naaber , mis on neljakümnendast aastast teada ja meeles . 
2325	NA	 Kas jott-teed võiksid tõesti olla parimate eestlaste nimekirjas ? 
2325	NA	 Aga miks mitte , ehk on kellelegi sedasama armetut eluaset tarvis , või on kohviserviis või toidukapike meeldima hakanud . 
2325	NA	 See oleks täiesti seaduslik käitumine , kooskõlas ENSV Rahvakomissaride Nõukogu 1945. aasta 1. märtsi määrusega , mis näeb ette vastutavatele töötajatele korterisisustuse andmise korra - sisseseadet soovival seltsimehel pole muud vaeva , kui ära märkida omandada soovitavate esemete kogus ja võimalik asukoht . 
2325	NA	 Aga milline parteilane ei oleks vastutav töötaja , nende vastutus ajaloo ees on tõesti hirmus ! 
2326	NA	 Vagunid seisid sadamaraudteel Turu tänava lõpus üsna Joti kodu ligidal ; kui aken oleks sinnapoole olnud , oleks võinud kurbmängu oma silmaga jälgida . 
2326	NA	 Ei oleks vist tahtnud vaadata : hirmunud inimhulk pimedas talveöös , kokku toodud nagu loomad tapale . 
2326	NA	 Järjekordse auto tuleminegi oli õudne , kalk valgusvihk ulatas aknasse ja tungis silmapõhjadesse ka läbi suletud laugude . 
2327	NA	 Selles , mis toimus , polnud midagi uut : Jurjevist oli sajandite jooksul ikka tööjõudu Venemaale veetud , tuldi ja pandi linnakodanikud lotjadesse ning viidi kuhu tarvis ; lisandus veel meeldiv tõsiasi , et kõik nende varandus jäi priiks . 
2327	NA	 Linnarahvas vene alamatena ei olnud kunagi ette teadnud , kas viiakse saksa keel puhtaks või ainult rikkad kaupmehed või ainult oskustöölised . 
2327	NA	 Nüüd , kahekümnenda sajandi keskel ropsiti iseseisvat riiki , kellega sõjarahu oli sõlmitud nagu riik riigiga . 
2327	NA	 Lenin ise oli Eestile igavest sõltumatust tõotanud , sellest hoolimata ei kaotatud hetkekski lootust Baltimaid alla neelata , ja neelatigi esimesel võimalusel . 
2327	NA	 Ja elanikega käituti orjandusliku ühiskonna tavade järgi . 
2327	NA	 Aasta pärast juunipööret olid silmapaistvamad linlased juba ära viidud , sõda segas edasisi plaane , alles nüüd jõudis järg maainimesteni . 
2327	NA	 Uuest viimisest sosistati tükk aega ette , mida paljud pidasid kuulujutuks ; kuigi jah , küllalt loogiline oleks olnud uskuda : venelane saab maa ja talud ja inventari ja loomad jumalamuidu kätte - millest sa muidu kolhoose teed ! , toda esiteks , teiseks painutatakse allesjäänud alandlikuks ja kolmandaks parandatakse Siberi loidu verd eesti paremate põllumeeste töökusega . 
2328	NA	 Õudsed ajad olid käes , enneolematud . 
2328	NA	 Kõik rahvas oli rahvavaenlaseks tehtud , loominguline intelligents ennekõike : paljastagem lõplikult kodanlik-esteeditsevad antipatriootlikud teatrikriitikud ! , maha formalistlike vaadete levitajad ja kodanliku natsionalismi õhutajad ! 
2328	NA	 Vastne Looming tõi ära lehekülgede kaupa patukahetsusartikleid , kus tublimad proosamehed enesekriitika korras võtsid oma raamatud üksipulgi vaatluse alla ega jõudnud küllalt tuhka pähe raputada , et nad sihukeses jutumärkidega vabariigis olid koolis käinud , et nad ideeliselt karistusväärsete teoste kirjutamiseks sule olid haaranud , kuna ei olnud õppinud tundma marksismi-leninismi aluseid ega nõukogude kirjandust . 
2328	NA	 Kas see neid päästab ! 
2328	NA	 Ajatundlikumad inimesed olid ju üritanud uue võimu etteheiteid ennetada , ent seisid nüüd ometi selle võimu sügava põlu all . 
2328	NA	 Praegu tegelesid kõik ajalehed Rasmus Kangro-Pooli peksmisega , kuigi just see mees oli neljakümne viiendal aastal püüdlik olnud ja ettenägelikkusest keelanud näiteks Mart Saare laulu Päikesele - vastuvõetamatute sõnade pärast , nagu ta põhjendas , ja nood sõnad olid Mihkel Veskelt : Päike , oh õnnista Eesti rahvast ! 
2328	NA	 Kaob kord eestlaste keelekõla , Ära siis sinagi tõuse ja ela ! 
2328	NA	 Paul Rummo keelas Tuudur Vettiku Siidilipu ja hõbepurjed - ei mingit kuldset või valget laeva ega merele minemist ! - aga oli nüüd ise poolest saadik keelatud . 
2328	NA	 Nigol Andresen kuulutas neljakümnendal rahvale raadio kaudu : esimese allkirja rahvakomissarina andsin keelatud raamatute nimestikule ; nüüd ei võinud Andreseni nime suhu võtta muidu kui tema sõimamiseks , ja kui aja loogikast lähtuda , siis varsti üldse mitte , nagu poleks Nigol Andresenit iial maailmas elanudki . 
2328	NA	 Kes oli lihtsameelselt mõelnud , et kaevab hauda niikuinii looja läinud kodanlikule kultuurile , nägi nüüd hilinemisega , et haud oli mõeldud ka temale . 
2329	NA	 Märtsiöö on pikk , ent saab ometigi otsa . 
2330	NA	 Autode mürin vaikis ükskord . 
2331	NA	 Närvipinge langes , tuhanded ohkasid : täna veel olen alles , tänu Jumalale . 
2331	NA	 Mindi halli trööstitusse hommikusse - tööle , kus mõnigi tühjaks jäänud tool valusasti südant riivas , ent mille kohta vaist keelas ainustki küsimust esitada või vihjet teha . 
2332	NA	 Küüditusrong oli hommikul veel paigas Turu tänava taga . 
2332	NA	 Kaugele kostis imikute nuttu ja naiste halamist . 
2332	NA	 Sõdurite ahelik piiras trellitatud loomavaguneid , ometi pääses mõnel minutil üks kui teine umbkeelsete püssimeeste vahelt läbi ; viidi joogivett , toidupoolist ja rõivaid , võeti vastu pisikeseks kokku murtud kirju omastele edasiandmiseks . 
2332	NA	 Täna nemad , homme ehk meie . 
2332	NA	 Püssimehed teadsid : ülehomme ehk nemad . 
2333	NA	 Rong oli veel kolmandalgi päeval sealsamas . 
2333	NA	 Siis ta kadus . 
2333	NA	 Igal hommikul vaatas Jott tühje roopaid , nagu võiksid vagunid röövitud rahvaga ime läbi tagasi sündida . 
2334	NA	 Läks kuu , teine , kolmas . 
2334	NA	 Jott Teel oli asja Õpetaja tänavasse Kirjanduse Majja , mis eelmises ajaarvamises oli olnud professor Uluotsa , viimase peaministri maja . 
2334	NA	 Seal hakkas Tartu kirjanike vastutav sekretär Erni Hiir parajasti koosolekut pidama , kutsus Jotigi manuliseks . 
2334	NA	 Nurgatoas Uluotsa kella all istus kaks vastse Noorte Autorite Koondise ehk Tartu NAKi tegelast , teine oli Valeeria Villandi ja teine Aksel Tamm , Uluotsa kirjutuslaua taga troonis nagu peremees Tallinna NAKi esimees Karl Sinijärv , kuna majaperemees Erni Hiir uksele lähemal koha sisse võttis ning Joti enda kõrvale viipas . 
2334	NA	 Hiir tutvustas asjaolusid : tuli kiri ELKNÜ agitpropapaganda osakonna juhatajalt , kõneldakse TRÜ üliõpilase Ain Kaalepi dekadentlikest luuletustest , mis käsikirjadena ringlevad , kolme luuletuse ärakiri on lisatud seisukohavõtuks . 
2335	NA	 Villandi viskas pilgu ulatatud paberitele ja ütles : 
2336	NA	 “ Oh vanad asjad . 
2336	NA	 Mina olen neid lugenud juba kaks aastat tagasi . 
2336	NA	 Kaalep tegi tollal käsitsikirjutatud kogusid ja kinkis tüdrukutele , kes talle meeldisid . ” 
2337	NA	 Uluotsa kell lõi kuus . 
2337	NA	 Kaalep kutsuti sisse , kästi seletada . 
2338	NA	 “ Kodanlik kallak tuli sellest , et olen lõpetanud keskkooli okupatsiooniajal . 
2338	NA	 Kolmeteistaastaselt lugesin Akadeemiat . 
2338	NA	 Nüüd enam sellist luulet ei kirjuta , see oli kaks aastat tagasi . ” 
2339	NA	 Teised oleks sellega vist leppinud , aga Sinijärv ei sõitnud Tallinnast ometi kahe lause pärast . 
2339	NA	 Ta ütles : 
2340	NA	 “ Siis tuleb analüüsida ja ümber hinnata , kui tahate NAKi liikmeks astuda . ” 
2341	NA	 Tuli välja , et ei oldudki omade vahel - Sinijärv oli rolli sisse elanud ja hakkas tudengit tema sidemete pärast pommitama : kellega lävib tollest Sillaotsa koolilaste ringist , mida arvab sellest ja tollest kamraadist . 
2341	NA	 Kaalep vastas ettevaatlikult , kuni Sinijärv jõudis ringiga jälle tema luuletusteni . 
2341	NA	 Nad hakkasid pidama duellilaadset dialoogi kolme vaikiva kolleegi osavõtul . 
2341	NA	 Panused olid kõrged : kaotab Kaalep , kaotab õiguse luuletada , rängemal juhul jääb ilma vabadusest või koguni elust . 
2342	NA	 “ Mõttelage ! 
2342	NA	 See on sama mis kodanliku luule lõpp ! 
2342	NA	 Suremise meeleolud ! ” 
2343	NA	 “ Kasutan alliteratsioone vormimängu mõttes . 
2343	NA	 Suremine on kodanliku korra kriitika . ” 
2344	NA	 “ Olete öelnud , et teie seisukoht on mitte segada ülesehitustööd , kuid mitte kaasa lüüa . 
2344	NA	 Kas nüüd usute , et see oli eksimine ? ” 
2345	NA	 “ Jah . ” 
2346	NA	 “ Kas teil jätkub siirust meie tänapäeva luulega kaasaminekuks ? ” 
2347	NA	 “ Ma tahan loota . ” 
2348	NA	 “ Sellist tegelikkust , mida te oma luules kajastate , sellist pole olemas , selle olete eneses ise loonud . ” 
2349	NA	 “ Luuletused etteantud teemale , valmis riimidele on mäng 17ndast sajandist . ” 
2350	NA	 “ Kas edaspidi kavatsete veel kohvikus luuletamisega tegeleda ? ” 
2351	NA	 “ Seda muidugi võib teha , aga pääle selle kavatsen ka tõsiseid luuletusi kirjutada . ” 
2352	NA	 “ Riimimängu alusmüür on dekadentide hulgas . ” 
2353	NA	 “ Ka siis , kui olin säärastel seisukohtadel , sain hästi läbi kommunistlikkude noortega , ma polnud teadlik vaenlane . ” 
2354	NA	 Jott Tee mõtles õudusega , millal kaevab tallinlane selle esile , et Ain Kaalep on soomepoiss ja venelaste pihta paukugi teinud . 
2354	NA	 Sedasama näis Kaalep ise ka pelgavat , ta lõuapärad olid pingul ja kõrge laup pärlendas hernesveest . 
2354	NA	 Hiir vaatas Joti pilgu suunas , taipas , tõusis akent avama . 
2355	NA	 “ Juunikuu alles , aga palav ja umbne mis hirmus . ” 
2356	NA	 Sinijärv ohkas : 
2357	NA	 “ Mida peaks tegema , et inimesed jätaks maha dekadentsi või ei kirjutaks üldse , kui neil pole selleks eeldusi ? ” 
2358	NA	 Kaalep ohkas ka ja laiutas käsi : 
2359	NA	 “ Tuleb intensiivistada tööd noortega . ” 
2360	NA	 “ Kas annate lubaduse näidata kõiki oma töid alati kõigepealt koondises ja hukkamõistetud asju ei levita ? ” 
2361	NA	 “ Jah , kindlasti . ” 
2362	NA	 “ Kas saate kokku korjata need eksemplarid , mida olete levitanud ? ” 
2363	NA	 “ Mõnel juhul on see võimalik . ” 
2364	NA	 “ Te saate stipendiumi , olete kolmandal kursusel , peaksite olema aktiivne võitleja , aga alles nüüd kasvate ümber . ” 
2365	NA	 “ Varem mõtlesin , et teen kõik ära , mis kästakse , aga esile ei tüki . 
2365	NA	 Nüüd teen kõik , mis NAKi kodukord ette näeb . ” 
2366	NA	 “ Tuleb NAKis teie küsimus läbi arutada . 
2366	NA	 Veel printsipiaalsemalt , veel sügavamalt kui siin - teie ise . 
2366	NA	 Kas tulete säärase hindamisega toime - teiste kohta ka ? ” 
2367	NA	 “ Jah , kuid kritiseerin oma kolleege enne isiklikult . ” 
2368	NA	 “ Mis mõttes neile enne rääkida ? 
2368	NA	 Et - me peame ? ” 
2369	NA	 Villandi ütles : 
2370	NA	 “ Ma tahaks Hiiobit kaitsta . 
2370	NA	 Hiiobile on see üks armastusluuletus ebatüüpiline . 
2370	NA	 Ja üldse , inimest ei võiks negatiivsena kuulsaks teha . ” 
2371	NA	 Ellen Hiiob-Niit meeldis Sinijärvele ka , ta mõtles : tõepoolest , ja ütles : 
2372	NA	 “ Noh rida või paar autori nimeta . ” 
2373	NA	 Nüüd sekkus Erni Hiir : 
2374	NA	 “ Ei . 
2374	NA	 Ka partei keskkomitee otsustes pole negatiivseid näiteid uuesti paljundatud . 
2374	NA	 Ja Lenin ütles : kodanlikus kultuuris ongi kaks kultuuri . ” 
2375	NA	 Jajah , teadis Jott Tee , Lenin sobis alati vastasele vastu pead andmiseks , Lenin ja Majakovski ja Gorki . 
2375	NA	 Kaalep otsustas juhust kasutada : 
2376	NA	 “ Kas ma võin nüüd minna ? 
2376	NA	 Mul läheb rong . ” 
2377	NA	 Kaalep võis minna . 
2377	NA	 Teised jäid tema saatust otsustama . 
2378	NA	 Sinijärv ei saanud ikka veel rollist välja . 
2379	NA	 “ Mitte ei taipa , miks Tartu NAKi orgkomitee otsustas Kaalepi liikmeks vastu võtta ! ” 
2380	NA	 “ Noh et teda oma kontrolli alla saada , ” seletas Tamm süütu näoga . 
2381	NA	 “ Nüüd on uus seisukoht - edasi lükata , kuni ta on näidanud . 
2381	NA	 Aga tal olgu õigus tööst osa võtta , ” pani Tallinn Tartule ette . 
2382	NA	 Hea et niigi . 
2383	NA	 Iga päev tõi vastikuid uudiseid . 
2383	NA	 Läksid kodunt välja , võisid ise ka vastikusse seika sattuda . 
2384	NA	 Jott Teel olid kõige paremad kavatsused , kui kõndis Õpetaja tänavale Ellen Hiiob-Niidu luuleloomingut arutama ; käsikiri oli talle meeldinud ja ta lootis sõna sekka ütelda . 
2384	NA	 Ta jäi pisut hiljaks ja nägi kohe saali astudes , et asi on pahasti alatud . 
2384	NA	 NAKi esimees Valeeria Villandi vaidles kellelegi ettevaatlikult vastu : 
2385	NA	 “ Suurem osa on kirjutatud ja muist trükiski ilmunud enne NLKP Keskkomitee 1946. aasta otsuseid , need ei saagi kajastuda . 
2385	NA	 Enamik laule oleks võinud jah ilmuda ka kodanlikul ajal. 
2385	NA	 Tuleb nõustuda , norutamine pole tüüpiline nõukogude inimese juures , sellised luuletused on võib-olla tõesti viga , aga neid pole palju . ” 
2386	NA	 “ Luuletused on lubamatult nõrgad ajalehes avaldamiseks , ” ütles Johannes Feldbach oma leebe naeratusega . “ Andreseni mõjud on suured , välditakse nõukogude tausta . 
2386	NA	 Nagu ütleb Belinski : andke nõukogude kujusid , kunsti ülesanne on rääkida kujudega ! 
2386	NA	 Võtame luuletuse Kündja . 
2386	NA	 Ei tunne nõukogude elu . 
2386	NA	 Sõitku noor luuletaja kolhoosi , saagu muljeid ja kirjutagu siis ! ” 
2387	NA	 Aira Kaal lausa süttis : 
2388	NA	 “ Taevast võib ju vaadelda , kuid mitte kodanlike maneeridega sellest kirjutada ! 
2388	NA	 Olen kaks korda toonud Hiiobi luuletused apoliitilise luule näiteks . 
2388	NA	 Ma ei ole pahatahtlik , kuid pole apoliitilise luule austaja ja see kajastub mu kriitikas . ” 
2389	NA	 Jott Tee meenutas omaette , et Aira Kaalu kriitika oleks mullu peaaegu põhjustanud Ellen Niidu ülikoolist välja viskamise , aga ta ei ütelnud midagi , Ellen Niit ise ka vaikis sellest , kui vastukõnes püüdis etteheiteid tõrjuda : 
2390	NA	 “ Andresen oli tol ajal autoriteet . 
2390	NA	 Sonett Koera õnnetu armastus on kirjutatud nalja pärast , vormi harjutamiseks . 
2390	NA	 Ma ei saanud ju õppida nõukogude luulest , ei osanud tollal vene keelt , koolis käisin kodanliku korra ajal. ” 
2391	NA	 Ellen oli silmnähtavalt löödud . 
2391	NA	 Jott mõistis teise masendust : luuletajaks sündinud , ja nüüd kohe esimese raamatu käsikirjaga sellised lood . 
2392	NA	 Erni Hiir kui majaperemees , kui isa-isik püüdis lepitada : 
2393	NA	 “ Loodame ikka . 
2393	NA	 Inimesed arenevad , näe mõned lugejadki hindavad Nobeli preemia laureaate enam kui Stalini preemia laureaate , aga tuleb vaadelda laiemalt - võib-olla sama inimene mõni aeg tagasi luges kriminaalromaane , nüüd on jõudnud Nobeli preemiani ja hiljem suudab aru saada ka sotsialistliku realismi meetodil loodud teostest . 
2393	NA	 Ärme oleme liiga kannatamatud noore inimesega . ” 
2394	NA	 “ Vanasti oli kirjanikul kergem , ta ei pidanud vastama teaduslikule maailmavaatele , ” ohkas Aira Kaal . 
2395	NA	 Jott Tee hiilis , külg ees , välja koridori , raske vedruga välisuks haugatas tema järel äraandlikult . 
2396	NA	 Õhtu tundus jahe . 
2396	NA	 Jott nööpis palitu kinni , kergitas krae üles , tõmbas pea õlgade vahele , pani käed seljale , hakkas jõuliste sammudega maad mõõtma . 
2396	NA	 Oma pahameele tahtis ta maha joosta , oma hingejõu tuulde raisata . 
2397	NA	 Kenad inimesed puha , ja millistes rollides ! 
2397	NA	 Kõigil võõras tekst laitmatult peas , komistamata ette kantud , justkui pajakõrvadele kuulata . 
2397	NA	 Igaüks pingutab , et mitte ise olla järgmine . 
2398	NA	 Aga nagunii on . 
2398	NA	 See ei lõpegi ära . 
2398	NA	 August Sang näitas rahvasööklas vakstuga laua taga istudes ametlikku teadet kirjanike liidust väljaviskamise kohta , kõik oli seaduspärane , põhikirja paragrahvid kirjas ja puha - Sanga kui liidu liikme tegevus olevat vastuolus sotsialistliku ülesehitusega ja nii Eesti kui üleliidulise kirjanike liidu ülesannetega . 
2398	NA	 Palume kohe tagastada Teile välja antud liikmepilet number see ja see ! 
2398	NA	 Allkiri all - Magnus Mälk . 
2398	NA	 Samasuguse kirja olevat saanud Kersti Sang-Merilaas , selle vahega , et tema oli alles liikmekandidaat , temalt nõuti tagasi kandidaadikaarti . 
2398	NA	 Sõbrad lugesid kurja paberit , ümisesid midagi , lõpetasid kähku oma kruubisupi ja tegid minekut , et neid ei nähtaks väljatõugatutega ühes lauas . 
2398	NA	 Aga juba oli nähtud nagunii . 
2398	NA	 Iga hingetõmme oli kuskil arvel , uskumata palju oli palgalisi nuhkijaid ja veel rohkem vabatahtlikke , keda tiivustas soov teiste üle meelevalda tunda ja selle arvel veel punkte teenida . 
2399	NA	 Ei avita inimest miski . 
2399	NA	 Sang ja Merilaas olid küll neljakümne esimesel katsunud punaseid laule kirjutada , siiski ei kustutanud need neljakümnendal ilmunud värsse ; Jott Teel on too koguteos - Võim ja vaim - tagariiulis olemas . 
2399	NA	 Eks ütle seal Sang sõnaselgelt - 
2400	NA	 Ja Merilaas - 
2401	NA	 See ta on , rahval tuleb käia kurba teed ; ehkki oli ette näha ja kuulda saatuseseppi valmistavat maailma kultuuri mahavaikimist ja hävitamist , ei saanud parimadki pojad midagi parata . 
2402	NA	 Magnus Mälk pingutas väga , tal oli heaks teha elujärk , mil oli olnud vapside kihutuskõneleja . 
2402	NA	 Äkki ei jõua seda terve eluga heastada , äkki tuleb ükskord vastust anda , ja mine tea , äkki tuleb kord veel vastata tänasegi eest . 
2402	NA	 Jumala veskid jahvatavad aeglaselt . 
2403	NA	 Neil kõigil oli midagi varjata , püüdlikkuse taha peita . 
2403	NA	 Jaan Kärner oli vaps olnud ja juba langenud ; Max Laosson oli vaps olnud ja küllap ta langeb ; Kaarel Irdil oli olnud õnnetus 1936ndal aastal kirjutada näidend Vabadussõjast , pealkirjaga Võitlejad kodu eest , ja see läks talle punases nukuvalitsuses juba maksma Kunstide Valitsuse ülema koha , kust ta õige kiiresti minema löödi . 
2403	NA	 Nii on kõigil suu vett täis , venestamise ohvritel ja venestajatel takkapihta . 
2404	NA	 Ei uusi nimesid , ei kordustrükke . 
2404	NA	 Ainus lootus , et paadipõgenikud siiski veel luuletavad . 
2404	NA	 Mõni raamat või luuletusega kiri on raudsest eesriidest läbi toodud - nad luuletavad tõesti ! 
2404	NA	 Üheks ööks on saanud Jottki üht-teist lugeda , viimati Artur Adsonit , kes jättis eriliselt kodusooja mulje ; Jott midagi ümber kirjutada ei julgenud , õppis siis pähe , see oli kerge vaev . - 
2405	NA	 Pagulased hoiavad irreaalsuses koduküla alles , meil siin tegelikkuses pole eesti küla hoida võimalik . 
2405	NA	 Nemad on kelläkulleljad , neil püsib kõrvus kodukiriku hele kumin üle laanelatvade ja mere müha , meie siin oleme sunnitud kuulma Kremli kelli , mis langevad meie peale punasest Spasski tornist , me kuuleme neid kuulamatagi ja me luuletame neist . 
2405	NA	 Mitte küll kõik , mõned on pigem luuletamata ja leivata . 
2406	NA	 Jott oli ringiga tagasi Õpetaja tänavas . 
2406	NA	 Ta nägi Vanemuise pargi hämarusse kaduvat hallis kummimantlis õblukest kogu , lisas sammu ja jõudis järele . 
2406	NA	 Ellen Niit vaatas kõrgele üles Joti poole ning võttis tempo maha . 
2407	NA	 “ Kas olete väga kuri minu peale ? ” küsis Jott . 
2408	NA	 “ Ei , miks ? ” 
2409	NA	 “ Mulle teie käsikiri meeldis . 
2409	NA	 Väga . ” 
2410	NA	 “ Aitüma ! ” 
2411	NA	 “ Aga ma ei teinud suudki lahti . ” 
2412	NA	 “ Seda oleks olnud palju tahta . ” 
2413	NA	 “ Mis nüüd siis saab ? 
2413	NA	 Mis te ette võtate ? ” 
2414	NA	 “ Mis ikka ! 
2414	NA	 Küllap hakkan Petöfit tõlkima . ” 
2415	NA	 “ Betti Alver tõlgib Puškinit , teie Petöfit . 
2415	NA	 Pole paha mõte . 
2415	NA	 Puškini Läkitus Siberisse on Bettil väga ajakohane . ” 
2416	NA	 “ Aga kuniks sedagi lubatakse . 
2416	NA	 Tallinnas võeti otsus vastu - nõuda kõigilt kirjanikelt , kes on vaikinud või ainult tõlketööle siirdunud , loomingulist tööd aktuaalsetel teemadel . 
2416	NA	 Meid kõiki on nimepidi üles loetud . 
2416	NA	 Teid ka , Jott Tee . ” 
2417	NA	 “ Mullu Loomingu jõulunumbrisse oli kah kohustus luuletada Stalini sünnipäevaks , palju salme treiti , aga kes ei kirjutanud , see ei kirjutanud . 
2417	NA	 Minul küll pahandust ei tulnud , ütlesin , et proovisin , kuid ei saa pakkuda , suur tähtis teema ebaõnnestus kunstiliselt . ” 
2418	NA	 “ Meie igapäevane vale . ” 
2419	NA	 “ Kohanemisvale . 
2419	NA	 Mimikri . ” 
2420	NA	 “ Ritsikas võib jah ohu korral kuivanud puuoksakest mängida , aga kaua ta seda ei suuda . 
2420	NA	 Temagi mitte , rähn avastab varem või hiljem . ” 
2421	NA	 Nad olid jõudnud Kastani tänavasse , Niitude ulualune paistis juba . 
2421	NA	 Eneselegi ootamatult luges Jott äkki Adsonit . - 
2422	NA	 Ellen vaatas Jotile otsa , silm lõi särama ; ta luges kaasa . - 
2423	NA	 Neil oli ütlemata lahe olla . 
2423	NA	 Nad olid hakkama saanud pisikese kangelasteoga . 
2423	NA	 Ja nad olid üksteist ära tundnud . 
2423	NA	 See oli peaaegu et õnn , mis neid tiivule tõstis . 
2424	NA	 Üle saja autori oli keelatute nimekirjas . 
2424	NA	 Tuntumad kirjanikud seisid täieliku põlu all : ühed olid vangis või paguluses ning maha kantud sedakaudu , teistelt oli tiitlid ja pensionid ära võetud , need olid surutud oma nelja seina vahele , jäänud tööta ja tulevikuta . 
2424	NA	 Nende raamatud olid hävitatud , veel lubatud autorite lubatud raamatutest olid nende kirjutatud eessõnad välja rebitud , nende toimetajanimi oli lilla templiga üle trükitud , aga tihtigi veel loetav : Tuglas , Semper , Viiding , Annist . 
2424	NA	 Eesti kirjandus oli likvideeritud . 
2425	NA	 Eesti nõukogude kirjandus oli ette nähtud olema ja õitsema , aga kust seda võtta - kümne aastaga peale kasvanud põlvkond ei rahuldanud võimusid , ei olnud veel küllalt sovjett , seda alles koolitati erilise hoolega . 
2425	NA	 Õpetaja tänavas oli täna kavas NAKlase Kalju Kanguri käsikirja vaagimine , Jott Tee läks sinna halva eelaimusega : küllap sellest personaalküsimus kujuneb , oli ju Kangurist tehtud Tartu osakonna valulaps . 
2426	NA	 Rahvast oli kokku tulnud mõõdukalt , ehk küll puuduja riskis endale kahtlast tähelepanu tõmmata : süstemaatiliselt ei võta organisatsiooni tööst osa , hoiab kommunismi ehitamisest kõrvale . 
2426	NA	 Kriitikarühma juhataja Peep tegi ettekande , peatudes igal Kanguri luuletusel üksikult . 
2426	NA	 Jott Tee ei uskunud oma kõrvu - see apoliitiliste luuletuste autor pidi küll põhjalikult ümber kasvanud olema , mõelda vaid , sellised pealkirjad nagu Suur Lenin elab , Laul Stalinist , Suure rahva hing , Esimest korda valima , Nõukogude naine , Hommik kalurikolhoosis , Lääne ees lömitaja , Eest aatomirelvad , Kremli tähed ja kõik need teised ! 
2427	NA	 Autor ise istus akna all , noor sirge mees , püstise peaga , uhke hoiakuga , vaikne ja valge , ei teinud teist nägugi . 
2427	NA	 Ent retsensent vaevles : Kangur oli kästud hukka mõista kui rahvavaenlase poeg , kes alatult meie ridadesse pugenud , ja nüüd pidi retsensent alatuse paljastama , aga luuletused olid silmapistvalt lollikindlad . 
2428	NA	 “ Temaatika on avar , kuid liiga vabalt on lähenetud vormiküsimustele , ” ütles Peep . 
2428	NA	 Ta tundis , et mõndki näidet oleks hädasti vaja , ent kust sa need võtad , kui kõik on ühtlaselt nõukogude . 
2428	NA	 Ta ütles huupi : “ Ikka jalus töödevõru , see pole kuigi hea sõnastus . ” 
2429	NA	 Retsensent lehitses käsikirja ja otsustas riskida : 
2430	NA	 “ Pisut kunstlik , nii või teisiti , pisut ülearu proosalik on luuletuse Nõukogude naine lõpp , mäletate - naine jatkab telefoniliini ja hüüab selle tegevuse juures : Meid juhib Stalin ! ” 
2431	NA	 Nüüd jooksis üle Kalju Kanguri liikumatu näo kerge vari mingistki emotsioonist . 
2431	NA	 Harald Peep jäi rahule , tema polnud päris lolliks jäänud , ta oli vähemalt autorile märku andnud , et näeb autori mõnitussoovi läbi . 
2432	NA	 Aira Kaal võttis tsitaadist kinni ja hakkas arutlema , kas elus võiks selline situatsioon aset leida , ja kuivõrd kunstitõde üleüldse peaks elutõega ühtuma . 
2432	NA	 Sellest sai pikk kena filosoofiline jutt , nii et parteikomitee ideoloogiasekretär aina noogutas ja tegi märkmeid . 
2432	NA	 Kord oli selline , et koosoleku lõpus võtab linnakomitee esindaja sõna ning annab parteilise hinnangu koosoleku käigule ja igale sõnavõtule eraldi , ja kui tarvis , ka isikutele . 
2433	NA	 “ Halb , et seltsimees Kangur ei tööta . 
2433	NA	 Halb , et ei õpi poliitringis . ” 
2434	NA	 Kalju Kangur seletas : olen viibinud haiglas ja korduvalt sanatooriumis , kopsud on haiged . 
2434	NA	 See mõjus kui otsitud ettekääne : Kangur jättis ütlemata , et põeb tuberkuloosi , ja et just nakkamishirmu pärast hoiab ta inimestest kõrvale , et nad teda vältima ei peaks . 
2435	NA	 Kokkuvõte jäi kuidagiviisi õhku rippuma , niisuguseid luuletusi - ehkki sobimatu autori sulest - ei saanud ju hukka mõista ! 
2435	NA	 Kell oli pool kaksteist öösel ka juba . 
2435	NA	 Sestap kuulutati koosolek lõppenuks , linnakomitee esindaja palus juhatusel korraks veel nõu pidama jääda . 
2436	NA	 See korraks kestis tubli kolmveerand tundi . 
2436	NA	 Meeldivad noored inimesed vaidlesid omavahel pisut ja otsustasid - kui see nii peab olema ! - Kalju Kanguri NAKi liikmete hulgast välja heita ebaõigete ja mittetäielike ankeediandmete esitamise ja poliitilise enesetäiendamise mitteteostamise pärast . 
2436	NA	 Isa on tehtud rahvavaenlaseks , mis meie parata saame , lohutasid otsustajad üksteist . 
2437	NA	 Nii kauaks ei jäänud Kangur mitte ootama , nad seisid Jott Teega pisut aega sumedas maiöös endise Uluotsa endise maja trepil ja hakkasid siis tasakesi linna poole astuma . 
2437	NA	 Kangur elas Tähe tänavas , Jott Tee Turu tänavas , neil oli ühist minemist ja üheskoos vaikimist . 
2438	NA	 “ Henrik Visnapuu on surnud , kas teate juba ? ” ütles Kangur Riia tänavat ületades . 
2438	NA	 Jott kõndis temast poolteist sammu tagapool , nii et Joti vari ulatas just Kanguri jalgade alla . 
2438	NA	 Et tal oleks pehmem astuda , mõtles Jott , ja ehmatas siis : 
2439	NA	 “ Mis ? ! 
2439	NA	 Visnapuu ? ! ” 
2440	NA	 Nad vaikisid , kumbki oma mõtetes . 
2441	NA	 “ Visna pagulaslauludest meeldib mulle Vabaduse kell , või õieti küll selle saamislugu , ” ütles Kalju Kangur . “ Visna võttis osa Vabaduskella saatmise aktsioonist Saksamaale , kus see raudse eesriide läheduses - Delaware silla peal - kumiseb , et meenutada vabadust neile , kes vabadusest ilma . ” 
2442	NA	 “ Ma ei tea seda luuletust , ” ütles Jott . 
2443	NA	 “ Pihuks-puruks punalipud Vabaduse kell see lööb , Võimsalt raekoja tipus Kuulutab , et möödub öö . 
2443	NA	 Sihuke salm . 
2443	NA	 Lõpusalm on veel võimsam : Kõma kumedalt ja kuldselt , Vabaduse võimas kell , Maarjamaalt mu muremuldselt Vastab rahva süda hell ! 
2443	NA	 Sedaviisi . 
2443	NA	 Sellised unistused . 
2443	NA	 Meil on vähesed sellest kellast kuulnud , veel vähesemad seda kella kuulnud . ” 
2444	NA	 “ Meie ei tohigi muud teada kui Buchenwaldi häirekella ega kuulata muud kui Kremli kelli . ” 
2445	NA	 Endise korporatsiooni punastest tellistest maja ees tegi Kangur portfelli põlve najal lahti ja ulatas Jotile Tulimulla vastse numbri . 
2446	NA	 “ Hüva õhtut ja homseni , kui elame ! ” 
2447	NA	 Kangur läks , Jott jäi maha . 
2448	NA	 Tähe-Pargi nurgal laterna all tegi Jott põlatud pagulaste ajakirja lahti , piilus sisse . 
2448	NA	 Oligi Visnapuu pilt ja luuletus . 
2448	NA	 Jott luges . - 
2449	NA	 Soe voog voolas Joti südamesse . 
2449	NA	 Jah , vastu pidada , ellu jääda , joont edasi tõmmata ! 
2449	NA	 Peita elusat sädet kolde tuhkhauas hommiku tulekuni . 
2449	NA	 Mitte peaga vastu müüri joosta , hoida väiksearvulist inimjõudu , ehk küll teada , et õilsam on veendumuste eest kas või surma minna ; leida tasakaal kahe vastandliku , samal ajal kehtiva printsiibi vahel : mitte reeta , aga alles jääda . 
2450	NA	 Jott läks Pargi tänavat pidi alla , üht kui teist tuli Visnapuust meelde , eestiaegsest Visnapuust . 
2450	NA	 Aga kus ta Seal elas ja kus suri , ei kujuta ette , raudeesriie ei ole nagu teatris , raudeesriie on vankumata ja piiluaukudeta . 
2450	NA	 Siiski eksis mõni valguskiir või selle peegeldus Sealt , nagu see Visnapuu salm - 
2451	NA	 Muidugi , too ajahauast tõusmine tuleb , raudeesriie roostetab ükskord läbi , aga kas praeguste põlvkondade silmad toda näevad ! 
2452	NA	 Lina tänava koolimaja juurest pööras Jott alla jõe poole . 
2452	NA	 Ei kõndinud inimhingegi , aknad olid pimedad . 
2452	NA	 Siinkandis kardeti käia , juba aastaid liikusid jutud , nagu oleks mahapõletatud Turu tänava varemetes vorstivabrik , kuhu meelitatakse priskemaid lapsi , nõnda et võõras tädi annab lapsele vaevatasuks kolm rubla ja palub kirjakese viia teatud kohta , kus temast siis vorsti tehakse . 
2452	NA	 Keegi õnnekombel pääsnu oli oma silmaga näinud , kuidas peata inimkehad rippunud ja veri tilkunud plekk-kaussi tsilks-tsolks . 
2452	NA	 Mine tea , aeg oli jube ja inimesed kurjad , ent Jott tundis end kodutänavas julgelt ja kaistuna pimedalgi ajal. 
2452	NA	 Imeline asi see kodukotusetunne ! 
2453	NA	 Jälle läks mõte Visnapuule , et kuidas nemad , lahtikistud juurtega , elavad ja toime on saanud . 
2453	NA	 Läksid nagu lepatriinud tunnikeseks tormipakku , tundidest said päevad , päevadest aastad ja ikka veel ei kerki kodurannad veest nende ette . 
2453	NA	 Aga nad usuvad ja loodavad surmani nagu meiegi . 
2453	NA	 Jotile tuli meelde veel üks hiline Visnapuu laul , mõtteselguse ja sõnalihtsuse eeskuju . - 
2454	NA	 Rõõmsa südamega , kinnitatud lootustega tõttas Jott koju , et läita tattnina ning uurida üheks ööks usaldatud ajakirja . 
2454	NA	 Ta lootis väga , et hommikul leiab Kanguri Tähe tänavast eest . 
2455	NA	 Heledad tüdrukuhääled kiljusid et õpetajate tuppa kuulda . 
2455	NA	 See võis olla Joti klass , kaheksas c . 
2455	NA	 Temperamentne rahvas , paigutati silmist ära lausa katuse alla , kus ainult kaks klassiruumi ongi , aga ega neid sellegipärast kõrvust ära saa . 
2455	NA	 Alalõpmata on ütlemist : kaheksas c ei lähe vahetunnil klassist välja , või kui läheb , ei jaluta , või kui jalutab , siis käib neid käe alt kinni rohkem kui kaks , või kui nad ongi paarikaupa , siis kõnnivad , selg ees , ajades taga tulijatega demonstratiivselt juttu . 
2455	NA	 Ei austa koolikorda ! 
2455	NA	 Vaev ja nuhtlus korrapidajale õpetajale ! 
2455	NA	 Täna veel eriti ! 
2456	NA	 Õpetaja Tee tormas kaht astet võttes üles , sellega rikkus ta kooli korda eriti jämedalt . 
2456	NA	 Aga mis ta klassi astudes nägi ! 
2456	NA	 Tema tüdrukud marssisid tihedas rongis , klassiorganisaator kõige ees , sel süles raske ristjalgne kaardipuu , millel laperdamas hiigelsuur Nõukogude Liidu punane maakaart nagu mõni mereröövlite lipp , ja kõik nad skandeerisid idiootset salmikest , mis - tõsi küll - vene keele õpikust võetud . 
2456	NA	 Klassijuhatajat tervitasid nad rõõmuhõiskega , oma tegevust ometi katkestamata . 
2457	NA	 “ Jätke kohe järele ! ” keelas Jott Tee ja lisas väga vaikse häälega : “ Jossif Stalin on suremas . 
2457	NA	 Kõikide kirikute kellad helisevad viimses vaevas . ” 
2458	NA	 Hauavaikus ehmatas Jotti : tüdrukud olid tardunud nagu keerukujumängus , kellel jalg tõstetud järgmiseks sammuks , kellel suu lahti sõna väljasülitamiseks , kellel käsi sirutatud viibet lõpetama . 
2458	NA	 Sekund hiljem kolksatas kaardipuu põrandale läbemata rõõmuga ja üksmeelne kisa pääses valla kahekümne viiest suust . 
2458	NA	 Õudus ja õnn vallutas Jotti , ta katsus et treppidest alla sai . 
2458	NA	 Tartu parim tütarlaste keskkool , Miina Härma kool , Betti Alveri kool , sul on eluvaim sisse jäänud , mõtles Jott , kiskudes õpetajate toa ust lahti jõulisemalt kui oleks tarvis . 
2459	NA	 Kõik pead pöördusid tema poole . 
2460	NA	 “ Sündsuseta ikkagi , ” üteldi . 
2461	NA	 “ Kas nad teil röögivad rõõmust või ? ” küsiti . 
2461	NA	 Hulk naisi ühe meesõpetaja vastu . 
2462	NA	 “ Nad on šokis nagu me kõik , ” kostis Jott Tee . 
2463	NA	 Pilgud langesid häbelikult : šokis ei olnud keegi , kuigi oleks vist pidanud olema . 
2464	NA	 “ Suur nutt ja suur naer on üsna ühesugused oma välisilmingult , ” ütles Jott . 
2465	NA	 Õhevil õppealajuhataja tormas sisse . 
2466	NA	 “ Just praegu öeldi raadios . 
2466	NA	 Ongi surnud , ” ütles õppealajuhataja . “ Teie , seltsimees Tee kui kirjandusinimene , korraldate oma klassiga homme kolmanda tunni ajal mälestusaktuse . 
2466	NA	 Kästi küll kohe täna , aga muist klasse on juba läinud . 
2466	NA	 Ja ette ka on vaja valmistada . ” 
2467	NA	 Nüüd oli hauavaikus õpetajate toas ning keerukujuks tardunud Jott . 
2468	NA	 Jott lonkis kodu poole , kolm pakki kirjandeid portfellis , süda täis ja pea tühi . 
2468	NA	 Kogu rõõm oli kadunud . 
2469	NA	 Eks olnud Jott Tee ju aktusi korraldanud , siis oli olnud tegu mõne kirjanikuga , kellest sobivat materjali jalaga segada , või riigi sünnipäevaga , mille puhul sai ikka midagi keerutada , või maipühadega , mida võis tõlkida kevadpühadeks . 
2469	NA	 Aga nüüd ! 
2469	NA	 Jää homme või haigeks ! 
2470	NA	 Jott virutas kivitüki saapaninaga rentslisse . 
2471	NA	 Haigeks ei saa jääda , selge see . 
2472	NA	 Tuleb muinasjutust õppust võtta . 
2472	NA	 Kuidas too tark neitsike pidi ilmuma : mitte riides ja mitte ka alasti , mitte sõites ja mitte ka jalgsi , mitte teed pidi ja mitte ka tee kõrval , mitte kingitusega ja mitte ka ilma ? 
2472	NA	 Eks lohisenud ta kalavõrku mässitult ja hobuse sabas rippudes ja vankrirattaroobast pidi ja kingiks varblane , kelle lendu lasi . 
2472	NA	 Todaviisi . 
2473	NA	 Stalini nimest ei pääse , nuputa mis nuputad . 
2473	NA	 Aga seda ei pea oma nimel kuuldavale tooma - meil ju suuri sõnameistreid ! 
2473	NA	 Koguni vastava preemia laureaate ! 
2473	NA	 Tehtud ! 
2473	NA	 See peab olema Juhan Schmuuli Poeem Stalinile , klaar ! 
2473	NA	 Kui sealt oskuslikult valida . 
2473	NA	 Massdeklamatsiooniks ! 
2473	NA	 Tervele klassile tekst ette , pähe ei jõua õppida , ja milleks ka . 
2473	NA	 Illustratsiooniks käib küll , põhikõne peab sündmuse tähtsust arvestades muidugi direktor . 
2474	NA	 Schmuul sobiks suurepäraselt , too oleks koguni kohustuslik , on ju neil allkorruse seinal ilus loosung Schmuuli tuntud salmiga : Aeg suur ja karm kui kotkatiivul lendab , Täis õnne , kirge , põlemist ja tööd , Ta võimsaid tukseid nagu südant endas Ma kannan kaasas päevad , kannan ööd . 
2474	NA	 Jott Tee luges toda igal hommikul . 
2474	NA	 Kuigi jah , kui ta oma tüdrukutelt küsis , kelle tekst all koridoris tervitab , ütlesid need : ei tea , nemad igasugu loosungeid ei loe . 
2474	NA	 Jott oli imestanud : eestlasel on harjumus lugeda kõiki tekste , olgu või raudteejaama seinalt , miks siis mitte seda kunstiliselt kõigiti õnnestunut . 
2474	NA	 Aga mine tea , uus põlvkond , kaitserefleks . 
2475	NA	 Too Juhani punasekaaneline poeem Jotile tegelikult meeldis . 
2475	NA	 Kahtlemata n-kirjanduse kõige ilusam raamat , Paul Luhteinal kalligraafiliselt ümber kirjutatud ja hoolikalt kujundatud ning kohati - meri ja kalurinoored - Schmuuli parim luule , voolav ja hingestatud . 
2475	NA	 Mõistatuslik on panegüürika vohamine , seegi näib ehtsal tundel põhinevat ; kuidas selline hingeolek kirjutajal saavutatud , on loomise saladus . 
2475	NA	 Võimalik , et luuletajal on lahus hoitud verine Džugašvili kui ajalooline isik ja sümbolsõna Stalin , nagu ta hoiab lahus kirikuraamatusse kantud Johannes Muuli või isikutunnistuse Johannes Smuuli ja kirjanik Juhan Schmuuli . 
2475	NA	 Too vahe vast , et nüüd on Džugašvili surnud ja needusega võlusõna stalin ühes temaga , kuna Schmuulist jääb pärast looja kadumist näpuotsatäis järele . 
2475	NA	 Nagu meist kõigist , normaalsetest . 
2476	NA	 Jott otsis poeemi välja , pühkis tolmust puhtaks , valis alguseosa ja veel mõned loodusvärsid ning siis vanemale kuulajale nagu heale lapsele kompuks : 
2477	NA	 Julm , saatanlik silmapaar , mis närvutab õitsva maa ! 
2477	NA	 Ja propagandakisa , mis peidab noid Eestimaad vahtivaid saatanlikke silmi . 
2477	NA	 Täiesti võimalik , et kirjutaja nautis seda salmi , millesse kätkes sama mõtte , mis Jotil lugedes . 
2477	NA	 Töörahva-talupoege maa on ju tuttavalt nõukogude ja viitab sellele , mis iga päev silmaga näha . 
2477	NA	 Ehk küll Stalini preemia laureaadi teost peab õigesti tõlgendama - nood jutumärkides sõnad on rida Henrik Visnapuu pakutud hümnist kodanlikule Eestile , ja kogu salm käib sel juhul eesti aja kohta - nagu oleks eelmisel vene ajal Eestis külluslik elada olnud ja oma riik nälja kaasa toonud . 
2477	NA	 Kes toda usuks , vastsündinudki teavad - paljas luule ja propaganda ! 
2477	NA	 Ei usu toda Schmuul ise ka , jõuka talu perepoeg Koguva külast , ühe vanima ja väärikama eesti suguvõsa järeltulija , nagu ta on . 
2477	NA	 Ehk võtab Juhan luulet kui omaette asja , kui midagi looja isikust ja tegelikust elust väljaspool seisvat , nagu poksi või malemängu , mil omad reeglid , olgu kui imelikud tahes , ja mida tuleb järgida järjest paremini , kui kaasa mängida ja võitagi tahad . 
2478	NA	 Lõpetada kavatses Jott tekstiga kuuekümne kolmandalt leheküljelt. - 
2479	NA	 Torm kui purustav stiihia , kui loodu hävitaja ; mälestus ühest teatud isikust on kahekümne aasta pärastki tormihoona jõhker , otse vastu , otse näkku lööv . 
2479	NA	 Või teisiti : vastu lööma on rahvakeeles toosama mis oksele ajama . 
2479	NA	 Todaviisi oleme ka õppinud tõlgendama , ridade vahelt lootusrikkalt lugema ehk autori tahtmist eirateski . 
2479	NA	 Aga palun väga , aktus saab peetud , mõtteid igasuguseid , ja pajakõrvadel pole kinni võtta millestki . 
2480	NA	 Jott keeras õndsa ema vekkeri kahe tunni pärast tirisema ning vajus unne nagu möldri jahukotti . 
2481	NA	 Aktusega jäid rahule nii ühed kui teised . 
2482	NA	 Kuidas mitte rahul olla , kui ta oli nüüd vist tõesti surnud ! 
2482	NA	 Seda soovunelmat oli palju aastaid hellitatud , ikka ja jälle oli vana legend üles soojendatud , et Vunts on ammugi mättasse löödud , kuid rahutusi kartes on talle asendaja leitud , tal olevat palju teisikuid , kõik nad on grusiinid ja hea elu peal ; või mis head tolles - kui pimesoolt oli tarvis lõigata , pidi lõikuslauale heitma tosin Vuntsi , et ei teataks , kes on õige . 
2482	NA	 Jott mäletas üht päiksepaistelist keskhommikut , mil majaperemehe kolmeaastane poeg katsiratsi jõepoolsel planktaral istus ja omal viisil laulis : Stalin Kremli müüril tukkus , Aatompomm tal pähe kukkus ! 
2482	NA	 Poiss oli leelotanud üldtuntud vemmalvärssi aina kiiremaid tuure üles võttes ja Jott tikripõõsa taga , pihk musta katuga karusmarju täis , oli sedasama kaasa ümisenud . 
2482	NA	 Aga loits polnud tulemusi andnud . 
2482	NA	 Tookord . 
2483	NA	 Praegu räägiti , et Vuntsil olid juba mitu päeva kõrvad pea all , enne kui poliitbüroo usaldas rahvale teatada . 
2483	NA	 Muidugi ei saadud teda maha matta , vaid pidi Lenini kõrvale mausoleumi pandama . 
2483	NA	 Lenin tõuseb vot üles ja kõnnib solvatult minema , arvasid mõned , kes soovisid vähemalt ühe pühaku enda jaoks säilitada . 
2483	NA	 Oli ka neid , kes armastasid mõlemat isakest , nuteti päris ehtsaid pisaraid oma mustale ligedale kleidirinnale . 
2484	NA	 Kell kaksteist südapäeval pidid üle kogu Venemaa kõik torud ja viled üürgama , kõik kellad helisema , viieks minutiks pidi hiigelmaa leinaseisakus tarduma . 
2484	NA	 Jott otsustas minna välja , et kuulata toda kanonaadi , aga raekoja ette ta ei jõudnud , Turu ja Riia nurgal hakkas see pihta . 
2484	NA	 Õhus oli siiski midagi pühalikku ja igavikulist , ajaliku surma suurust . 
2484	NA	 Äkitselt , nagu enese häbiks tundis Jott Tee kaastundevahku - ja nüüd soolavad nad kõik oma patud vaese Jossi kraesse , nagu polekski too olnud vaid vilets Lenini õpipoiss , ja ise jäävad tükkis oma Leniniga puhtaks ! 
2484	NA	 Kust ta toda teadis , ei mõistnud arvata , aga äkiline uid oli tulnud kõikevallutavalt . 
2485	NA	 Jott Tee läks koju ja kirjutas üle tüki aja jälle värsse , otsekui oleks kõnevõime tagasi saanud . 
2485	NA	 Pealkiri oli Matus , laul rääkis uhkest talitusest Kremli müüri veeres ja maailma hirmul hoidnud nime nagu kustunud tähe pimedusse veeremisest ; viimane salm küsis poeedilt-kaassüüdlaselt , kas tal on vaikne matus laual , kas ta matab olnut ning jälgib juba homse märgutuld . 
2486	NA	 Jott luges teksti mitu korda üle , luuletus meeldis talle hullupööra . 
2486	NA	 Talle näis , et on Riia-Turu nurga tundevälgatuse sõnadesse püüdnud . 
2487	NA	 Hommikul , habemenuga peos , meenus talle eilne vägitöö , ta läks luges luuletust , põsk seebivahune . 
2487	NA	 Ei , jõuetu ja mannetu oli too , tühjad ärakulutatud sõnad , igamehe mõttekäik ; mägi oli jälle hiire sünnitanud , oh sina , jott tee ! 
2488	NA	 Jott siiski ei pühkinud habemenuga värskesse luuletusse , ta peitis paberi kahe põhjaga sahtlisse küpsema ; mõnikord küpsevad luuletused seismisega tõepoolest ja osutuvad kõlvulisteks . 
2488	NA	 Näppu jäi üks teine paberileht . 
2488	NA	 Sellele oli ta peenikeses kirjas mahutanud Jaan Krossi pika luuletuse , tuleb meelde : mullu oli ta tolle ümber kirjutanud pisut käkrunud paberilehelt , mis talle hämaras kooli hoovis punaste pihlakate all pihku oli pistetud - lugemiseks ja teada isikutele levitamiseks , otse Krasnojarski kraist läkitatud . 
2489	NA	 Luuletuse nimi on Irax . 
2489	NA	 Kes too Irax oli , toda uuris Jott mitmest targast raamatust , saamata õiget aru kätte , aga näe endisel õigusteadlasel ja praegusel poliitvangil oli nähtamatu entsüklopeedia kaasas . 
2489	NA	 Keeldudes maailma veere peal pikkades pimedates kaevanduskäikudes suremast , oli Kross tapva sunnitöö man mõtteid ja riime mängitanud ning süngetest asjadest lustaka loo kirjutanud . 
2489	NA	 Jotti üllatas noore kolleegi vaatenurk Iraxi tegudele - 
2490	NA	 Iraxit raviti tollega , et kiitus ja ülistused viidi absurdini , nii et mitte just loll Irax tüdines ja petised põrgusse kupatas . 
2490	NA	 Lõpusalm ei jäta kahtlust , kes kirjutajal pilgu ees : 
2491	NA	 Kahtlemata on see parim Stalini-luuletus . 
2491	NA	 Eesti luule sünnib niisiis mitte ainult paguluses , kus vabadust külluses , vaid ka vangistuses , kus pole vabaduse kaotust karta , sest see ongi juba kaotatud , ent inimõiguste äravõtmine ei pruugi tähendada nendest loobumist . 
2492	NA	 Mine tea , mõtles Jott , ehk on Schmuulgi nende killast , kes Suurt Juhti , Geeniust ja Generalissimust enesejumaldamisest ravitsema läkitatud ; on Schmuul ju tõsimeelne tunduva ülistuspoeemi paisutanud kisendava absurdini , ta on kõik ära ütelnud , mis inimlikku kujutlusvõimesse isanda ees maoldamisest mahub , nõnda et teised loojad on sellest kohustusest priid . 
2493	NA	 Nüüd juba igaveseks . 
2494	NA	 Oli imeline lõunamaa öö . 
2494	NA	 Täiskuu naeratas laialt üle lähistroopika lopsakuse , külvates surelikesse igatsust ja õndsust , igatsuseõndsust , õndsuseigatsust . 
2494	NA	 Siinsamas lähedal , palmiallee taga pahises nähtamatu meri , tema niisket hingust oli õhus tunda . 
2494	NA	 Valge saleda terrassisamba ja noore lehvikpalmi kaitsvas varjus seisis sihvakas naine . 
2494	NA	 Ta kogu oli rohkem aimatav kui nähtav ; kerge tuul lehvitas õhulise gaasrätiku nurki ta õlal nagu inglitiibu , ja sellest lehvimisest võis hiline jalutaja aimata ärevil hingelise viibimist looduse ennastunustavas õitsmises . 
2494	NA	 Ta seisis ja luuletas . - 
2495	NA	 Ta oli kaugelt põhjalast , jaheda mere äärest , ta oli pettunud ja lootuseta , ta oli vihane ja võitlusvalmis ; ta luuletas . - 
2496	NA	 Riimid kiskusid kangesti kaudseks , ehk küll ilusasti olid alanud . 
2496	NA	 Mis parata , mõte oli tähtsam ! 
2496	NA	 Kas ta oli kõik olulise ütelnud , kas võis rahuliselt lõpetada ? - 
2497	NA	 Lõpp sai pisut lermontovlik , aga mitte nii revolutsiooniliselt uhke nagu kuulsas Purjes - Sest torme ihkab mässuline , Justnagu rahu tooksid need ; tema oli naine , tal oli pigem hirm selle tormiennustuse ees , tal oli põhjust karta , ta kartis , et ajaloo lained temast nüüd küll üle rulluvad . 
2497	NA	 Moskva seltsimeestest hoolimata . 
2498	NA	 Öö käes , tarvis ära tuppa minna , laul paberile panna , üles vasakule märkida Aira Kaal ja alla paremale Gagrõ , 1954. 
2498	NA	 Ehk on viimne tervitus . 
2499	NA	 Puhkekodu vaevatud raudvoodis , masspesulõhnaliste koredate linade vahel ei tulnud kaua und . 
2499	NA	 Ta vähkres ja otsis mugavamat asendit ; iga kehakäänamine tõi kaasa uue mälestuse . 
2499	NA	 On ta siis mõni surmamineja või ? 
2499	NA	 No ei , seltsimehed ! 
2499	NA	 Ma ei anna relva käest - oli esimese luulekogu pealkiri , ja nii on , ja nii jääb ! 
2499	NA	 Aeg võib ju milline-selline olla , aga inimest ennast , tema olemust peab ka vaatama enne hindamist ja hukkamõistu ! 
2499	NA	 Olgu otsus kui karm tahes , aga õiglane see olgu ! 
2500	NA	 Too oli olnud võimas kaksaastak - 1939/1940 , siis juhtus palju asju esimest korda elus - tuli juhatada tähtsat vaidluskoosolekut , esineda rahvamiitingul , võtta osa revolutsioonist , siis ilmus esimene romaan Mamma ja mina , siis ta abiellus , sünnitas kaksikud lapsed , kes surid ; lõpetas ülikooli , astus kommunistlikku parteisse . 
2500	NA	 Kõike jõudis , energia oli määratu ! 
2500	NA	 Aira Kaal mõtles : rahvahulk on võibolla kõige ilusam asi maailmas , kui teda haarab revolutsiooniline joovastus , nagu tema silmad olid näinud Tartus aastal 1940. 
2500	NA	 Marksismi aated oli Kaalude keskmine laps kaasa toonud Inglismaalt , sealt oli leidnud mehegi , Hone nimi - On inglastes ja saarlastes Küll miskit ühist : Nad saarerahvad mõlemad ! - nii oli ta luuletanud . 
2500	NA	 Ise kannab ka nüüd seda nime , mida küll kirjutamise järgi hääldada ja häälduse järgi kirjutada ei osata ; Aira on leppinud , et ta ongi hone . 
2500	NA	 Sellega aga ei ole , ei tohi olla leppinud , et teda tembeldati kulaku tütreks , bandiitide õeks ja spiooni naiseks . 
2500	NA	 Ta on saatnud proteste igale poole , nõudnud enese ennistamist parteisse ja töökoha taastamist ülikooli marksismi-leninismi kateedris . 
2500	NA	 Mis puutusid siia isad-emad ja õed-vennad ! 
2500	NA	 Ta oli juunikommunist , ja neid rünnati nüüd , tehti teed Venemaa kommunistidele . 
2500	NA	 Aga tema ei anna relva käest . 
2501	NA	 Aira pööras jälle kord selili , pani käed kukla alla . 
2501	NA	 Ema tuli meelde . 
2501	NA	 Ta oli nüüd just olnud Pöide kalmistul tädi Maali matustel , käis siis ühtlasi ka ema haual , hing valus , et oli selline olukord , kus aastaid kodus ei käinud ja ema matustest osa ei võtnud . 
2501	NA	 Oli hele päev , rahulik , kuskil kauguses hakkas kukkuma kägu , vaikus oli väga sügav ja Aira oli sealsamas otsinud käekotist paberitüki ja väikse punase pliiatsijupi ning kirjutanud kõverad read põiki üle ruudulise paberi . 
2501	NA	 Ta oli kirjutanud käo kukkumisest ema haual , et kukkus nii palju kordi , kui mitu aastat ta oli rännanud emata . 
2501	NA	 Luuletus oli alles värske ja meeles . - 
2502	NA	 Kägu oligi täpselt nii mitu korda kukkunud , kui mitu aastat ta oli kodunt ära lahkhelide pärast - totaalselt ilma emata , sest surnud emaga ei olda sedavõrd emata . 
2502	NA	 Tiidu talu Kaalude kõik üheksa last olid ise saatusega , nii kuidas sünniaasta ja maailmavaade ette kirjutas või kuidas õnne oli . 
2502	NA	 Viieaastane Aksel oli sarlakitesse surnud , Aira ei saanud nüüdki temale mõtelda silmi pühkimata ; vanim vend Anton arreteeriti Kuressaare NKVD poolt kevadtalvel 1941 ja kadus koos naise ja lastega vangitapist teadmatusse ; järgmine vend Oskar sai otsa mõni nädal hiljem Vaeküla põllutöökoolis ei tea kelle käe läbi ; Ilmar võeti Punaarmeesse , Ülo aga 1943 Saksa sõjaväkke , pärast sai Ülost metsavend , suri tulevahetusel saadud haavadesse . 
2502	NA	 Isa tehti kulakuks ja küüditati , kuna oli Kaitseliidus osalenud ja talutöö kõrvalt Riigikogus põllumehi esindanud . 
2502	NA	 Temast endast , täpselt keskmisest lapsest Alma-Vilhelmine Kaalust oli seltsimees Aira Hone saanud , ja ta mõistis , et sellisel perekondlikul taustal olid ta väljavaated kesised . 
2502	NA	 Moskvas partei keskkomitees tuleb tema personaalküsimus veelkord arutusele , selleks oli ta tellinud Erni Hiirelt iseloomustuse oma kahe viimase aasta tegude kohta , aga tähitud kiri millegipärast ei tulnud ega tulnud . 
2502	NA	 Ehk ootas tähtis dokument Tartus Kingissepa tänavas ? 
2503	NA	 Seda dokumenti ei olnudki veel . 
2503	NA	 Selle kirjutamine vajas inspiratsiooni . 
2504	NA	 Erni Hiir istus käsipõsakil Õpetaja tänavas Uluotsa kirjutuslaua taga , paber ees ja roheline sulepea käes , vahtis nõgimustade pilvede rünnakut üle vahtralatvade . 
2504	NA	 Tal oli pooleli aruanne Tallinnale , kirjanike liidule . 
2504	NA	 Ta kastis sule potti ja kirjutas : 
2505	NA	 Teatan , et Eesti Nõukogude Kirjanike Liidu Tartu osakonnas on tarvitusele võetud 
2506	NA	 7 elektripirni 1.45 tükk - rbl. 10.15 
2507	NA	 3 pliiatsit 0.34 1.02 
2508	NA	 3 sulge 0.07 0.21 
2509	NA	 kokku 11.38 
2510	NA	 Vastutav sekretär E. H. 
2511	NA	 Luuletus see ei olnud , see oli puhas eluproosa . 
2511	NA	 Sellelaadilisi dokumente oli paremat kätt hunnikus tükki kuus-seitse ärasaatmise ootel , kuna vasakut kätt ootas tubli heinakuhi menetlemist . 
2511	NA	 Erni Hiir võttis mõned pealmised ümbrikud . 
2511	NA	 Partei linnakomitee nõuab aruannet Vanemuise abonementpääsmete levitamise kohta - see on null ; aknapesemise arve tuleb raamatupidamisele uus saata , sest puuduvad aknapesija passiandmed - saab tehtud ; Remmelgas palub Edasi numbreid eraviisiliselt läkitada , sest Edasi on kohalikuks leheks muudetud ja seda Tallinna tellida ei saa - keeruline korraldada ; Remmelgas teatab ühtlasi , et rahvamajanduse arendamise riigilaenu tellimise protsent on kirjanikele määratud 46,2% , see teeb sm. Hiire palgalt 783 rubla , milline summa ongi kinni peetud , palutakse vaid allkirja vabatahtlikule tellimislehele , mis lisatud - korratt , jubajälle ! 
2512	NA	 Jott Tee pistis pea ukse vahelt sisse . 
2513	NA	 “ Kas tohib ? 
2513	NA	 Mul on tarvis erifondi luba . ” 
2514	NA	 “ Jajah , mis me sinna papre peale kirjutame ? ” 
2515	NA	 “ Ega sellega kiiret , ma tulen mõni teine kord , kui täna ehk aega . . . 
2515	NA	 Mõtlesin , et annan tellimise sisse . ” 
2516	NA	 “ Ei miks , ” ütles Erni Hiir ja keeras Kirjanike Liidu peaga paberi kirjutusmasinasse . 
2517	NA	 “ No mis me kirjutame ? ” 
2518	NA	 “ Eestiaegseid ajalehti , kus minu luuletused sees . ” 
2519	NA	 “ Eesti aega pole olnud ju . 
2519	NA	 Ma pean selle tõlkima . 
2519	NA	 Perioodikat ajavahemikus 1918 - 1944 oma loomingu ülesmärkimiseks , kas nii ? ” 
2520	NA	 “ Küll ta käib . 
2520	NA	 Ehk saab ühe silmaga muud ka hiilida ? ” 
2521	NA	 “ Vaevalt . 
2521	NA	 Ametnik istub kohe kõrval . ” 
2522	NA	 “ Aga kui ma oma asja kohe üles ei leia või ära ei tunne ! 
2522	NA	 Ma pean ju lehitsema ! ” 
2523	NA	 “ Eks tehke proovi ! 
2523	NA	 Ma olen kuulnud , et ta on heal päeval üsna kurt ja pime , ” muigas Hiir , silmad mõnust kissi nagu kassil , keda silitab tema enda mõte . 
2524	NA	 Hiir tõusis Jott Teed trepimademele saatma . 
2524	NA	 Tagasi kabinetti ta ei läinud , võttis taskust võtme ja keeras raamatukogutoa ukse lahti . 
2524	NA	 Tema pelgupaik ! 
2524	NA	 Iga kord võtit taskust võttes tuli talle meelde Jaan Toomla artikkel Edasis , kus noor inimene paljastas ja piitsutas printsipiaalselt Kirjanduse Maja ebakohti , muuhulgas raamatukogu suletust lugejale . 
2524	NA	 On Toomla siis eile sündinud ! 
2524	NA	 See tuba ei saa väga avatud olla , kuna nõutud raamaturevisjon tehti peamiselt kartoteegis ja märkimisväärne osa raamatuid jäi hävitamiseks üle andmata . 
2525	NA	 Jott Tee paneb luulekogu kokku , mõtles Hiir , elu läheb käima , paljud panevad kogusid kokku , ainult mina olen selle maja vangis , õhtuks tühjaks pitsitatud nagu sidrun - kui keegi veel mäletab , mis sidrun on . 
2525	NA	 Ta tõmbas nimetissõrmega üle oma raamaturea selgade . 
2525	NA	 Meenus ülevaltpoolt kriitika : Hiirest võiks tubli nõukogude luuletaja saada , kui tal nii pikka kodanliku aja saba taga ei lohiseks . 
2525	NA	 Nagu daamil slepp tolmus , nii temal kelgutäis luulekogusid järel . 
2525	NA	 Kas neid keegi loeb ka ! 
2525	NA	 Hiir olevat oma tegutsemiseks valed riistad valinud , sisu ja vorm olevat koledas vastuolus , mine tea , ehk on kiusujutt , tema meelest on kõik paigas ja selge ja laduski . 
2525	NA	 Ta ise küll saab oma luuletustest aru ja kui ise deklameerib , ei kosta mingeid konarusi . 
2525	NA	 Ehk on irisejatel teine pulsilöök ja teine rütmitaju . 
2526	NA	 Hiir tõmbas ühe köite reast välja , lõi lahti . 
2526	NA	 Sattus olema Rünnumehe eleegia . 
2526	NA	 Hiir muigas : paras pala ! - 
2527	NA	 Veerand sajandit tagasi kirjutatud värsid ! 
2527	NA	 Ja alles nüüd saad aru , mis sa kirjutanud oled ! 
2527	NA	 Hiir luges : 
2528	NA	 Hiir imestas ise ka , missugust tarka nõu ta enesele annab , nimelt Aira Kaalu küsimuses - lähenda talle süda ja vaim ! 
2528	NA	 Ega ta kahelnudki , kas palutud kaitsekirja üldse kirjutada , ta oli kahelnud , mis kirjaviisis seda teha , missugustele avara hinge klahvidele vajutada , et Moskvas mõjuks . 
2528	NA	 Nüüd ta teadis : hakka aga pihta , küll sõnad tulevad , kui neid kutsud . 
2528	NA	 Annab jumal ameti , annab ka mõistuse , ütleb vanarahvas . 
2528	NA	 Ju on tema , seltsimees Ernst Hiir , seatud Tartu kirjarahvast hoidma , ehkki ei ole ilmtingimata kohustatud isiklikku pead tulle pistma ; tema tahab veel edaspidigi luuletada , Erni Hiir olla ; täielikult keelatud autorid ei luuleta enam ükski . 
2529	NA	 Sedaaegu oli Kaal juba Tartusse jõudnud , põhjala valgesse öösse , kus oled ise endale halastamatult nähtav , seevastu kui lõunamaa öö oli mähkinud sind kaitsvasse sooja üska . 
2529	NA	 Ta oli tulnud jala raudteejaamast Tähtverre , raputas nüüd valged päevinäinud rihmikud nagi alla maha , lükkas lahti ukse sumbunud õhuga tuppa , tõmbas kolmjalgse järi istumise alla , soris tuusakil paberihunnikust lehe ja kirjutas ühe hingetõmbega . - 
2530	NA	 Aira Kaal luges luuletuse endale ette . 
2530	NA	 Ohkas siis , tõusis , tõukas aknad pärani , jäi öö hääli kuulatama ja miskit nagu ärevalt ootama . 
2530	NA	 Tuli meelde kaunis öö aastal 1945 vastu 9. maid , kui ta oli olnud Rahva Hääle korrespondent Tartus ja oodanud nõndasamuti rinnuli aknal ametlikku sõjalõpu teadet ; ta oli valvanud kogu öö akna juures telefonihelinat , et siis toimetusega kokku lepitud inimesed rõõmusõnumit kuulutades äratada ja neilt vastukaja paluda , küsida esimese rahupäeva esimesi mõtteid . 
2530	NA	 Ta oli kaua silmitsenud toomingapõõsaid siinsamas akna all , lehed olid juba pöidlapikkused , ent kuidagi tupes veel - nagu kogu meie elu , oli ta mõtelnud . 
2530	NA	 Päike oli hakanud tõusma üle Emajõe ja ujunud nagu laev udu seest nähtavale . 
2530	NA	 Iga hetk oli olnud tunne : nüüd see päike tõuseb , nüüd saabub see päev , kus kõik meie sõja-aastate vintsutused ja viletsused jõuavad võiduka lõpuni . 
2530	NA	 Ent nüüd ? 
2531	NA	 Aira tegi viimase suitsu , puhus viimased pahvakud õue ja läks ära asemele , kuid und ei tulnud . 
2531	NA	 Rongi rappumine oli ihus . 
2532	NA	 Jott Tee oli täna revisjonilugeja . 
2532	NA	 Toimetuse suurtoa rõduuks ülikooli peahoone poole oli lahti , sealt hiilis jahedaid tuulepuhanguid , kuid need ei viinud päevast leitsakut ruumist , rääkimata suitsulehast , mida niikuinii välja ei tuuluta . 
2532	NA	 Toimetaja oli ära läinud esimese hämaraga , vaevu läbi lugenud mustad leheküljed ; see mees , kelle ülesandeks on veerge kärpida ja kes saab iga päev rohkem sõimata kui süüa , sest ükski autor ei taha end kärbitult näha , kuigi loo saba tinalao raami sisse ei mahtunud - vahel väidetakse seda ka ideoloogiliste viimseminuti-kärpimiste puhul - jah , seegi mees oli lahkunud . 
2532	NA	 Ka tsensor läks minekut , kavatsedes lehe ilmumist lubava templi lüüa alles hommikul tagantjärele , kui leht juba müügile läinud . 
2532	NA	 Tema hooletus oli võimalik seetõttu , et leht oli kõnesid täis , kõik neli külge , muuks peaaegu polnudki ruumi ; ju ta usaldas Jott Teed , et see mees ei hakka ametlikus materjalis komasid ümber pöörama , kui need ka vales kohas peaks olema , vaid jälgib , et need tõesti sinna jääks , kuhu need pandud on . 
2532	NA	 Trükivead said parandatud juba veergudel ja veelkord kontrollitud mustadel külgedel ja veel üks kord puhastel külgedel . 
2532	NA	 Nüüd jäi oodata signaali ja see alla kirjutada . 
2533	NA	 Öine toimetus oli teistsugune kui päevane : kergelt salapärane varjutriipude tõttu , mis helevalgest koridorist langesid pimedatesse tubadesse , kempsus lakkamatult pahiseva vee tõttu , sammude tõttu trükikotta viival trepil , koera haugatuse ning joodiku häälitsuse tõttu rõdu all suveöö hämaras . 
2533	NA	 Päeval ei paneks neid hääli tähele . 
2533	NA	 Jott jalutas mööda maja , vaatas igast aknast õue , hingas iga toa lõhna . 
2533	NA	 Ta armastas seda maja ja siinseid inimesi . 
2533	NA	 Ilusa nimega lehetoimetus . 
2533	NA	 Mujal teised ajalehed kandsid jubedaid nimesid , kollektiivid ise olevat nõudnud igasuguseid kommunistisid - vaid Tapa Kommunisti ei olevat kõrgemal pool kinnitatud - aga Edasi nimi oli võimaluse piirides mõistlik . 
2533	NA	 Muidugi oli see Vperjod , edasi kommunismi võidule , seda nad lootsid , aga kas ikka oli ? ! 
2533	NA	 Võinuks ju tõlkida ka Dalše või Ještšo . 
2533	NA	 Ehk mõlkus nimepanijal meeles Elame Edasi . 
2533	NA	 Nagunii ! 
2533	NA	 Trääsanäit kultuurisuretajatele ! 
2533	NA	 Seda on ennemgi tehtud . 
2533	NA	 Eesti Kirjameeste Seltsi ametlik nimi oli saksa keeli Estnische Literärische Gesellschaft , aga vene keeli Obšestvo Gramotnõhh Estontsev . 
2533	NA	 Nii elati pettusega pooleks : ärge muretsege , ei meil ole ohtlikke kirjanikke , meil on toatäis kirjaoskajaid . 
2533	NA	 Nii Elame Edasi . 
2534	NA	 Ja elamegi . 
2534	NA	 Ja lootusrikkalt . 
2535	NA	 Jott läks rõdule , silmitses ülikooli peahoonet , see oli helevalge ka ööpimeduses . 
2535	NA	 Nooruke Harald Peep pruukivat seal sõnu üsna vabalt , ta olevat sotsialistlikku realismi defineerinud kui partei ja valitsuse kiitmist neile arusaadavas vormis , ja see kribiti muidugi kõikidesse konspektidesse kui vaieldamatu formuleering ; ka kõnelevat professorieelik Underist ja Suitsust ja Visnapuust ja Tuglasest kogelemata , nii et temast vaid seitse aastat nooremad tudengid olevat õpiõhinas , mõni vast kuuleb esimest korda noid nimesid , jah - vaimsusest täiesti rikkumata põlvkond on peale kasvanud . 
2535	NA	 Jott Tee klassis oli leidunud tüdrukuid , kel polnud Eesti Vabariigi olemasolust õrna aimu , kes said väga pahaseks , kui nende teadmatus ilmnes ja teised nende üle naersid , ja need võib-olla kaebasidki klassijuhataja peale . 
2535	NA	 Aga päris kindlalt ei või seda väita , et just nemad . 
2535	NA	 Ehk oli Joti aeg täis , et ta koolist ära minema pidi . 
2536	NA	 Õhu värv muutus , hakkas koitu tegema - nii otseses kui ülekantud tähenduses ; 1956ndal aastal oli eelhommik tulnud ja kestis nüüd ju kaks aastat eriliselt edenemata , ent ometi lootja lootusi hellitades . 
2536	NA	 Esimesi märke oli olnud Lentsmani ütlus partei kahekümnenda kongressi otsuseid kommenteerides : Tuleb avaldada monograafiad Noor-Eestist , Vildest ja Tammsaarest . 
2536	NA	 Järelikult ka kõigist teistest riburada , taipas kuulaja , ent too oli neil vaid strateegiline käik , sest Käbin väitis veel tänavu : Meie omal ajal ei populariseerinud Suitsu , sest teda tuli häbimärgistada kui reeturit ; nüüd peame Suitsu oma relvastusse võtma , et võtta tema artiklid ära kodanlikelt natsionalistidelt , aga see ei tähenda , et peame teda omaks võtma ; see käib ka Tuglase kohta . 
2536	NA	 Nii ta ütles - Käbin ise ! - , ent tont temaga , võtku omaks või ärgu võtku , peaasi et rahvas omi kirjamehi lugeda saab . 
2536	NA	 Vladimir Beekman juba nõudis Loomingus selgelt ja konkreetselt : Andke mulle tagasi mu vend ! 
2537	NA	 Ja natukene anti ka , või õigemini võeti küll ise . 
2537	NA	 Poolavalikult käis mööda auditooriumipinke Suitsu viimne tervitus . - 
2538	NA	 Võnnu mees ei lennutanud viimse eluaasta luuletust tühja koha peale : Eestis leidus veel unistajaid , neid tasameelseid ent järjekindlaid ; luuletati ja loeti üha julgemini . 
2538	NA	 Hakati häält tõstma , märgati imestusega : hääl alles ! 
2539	NA	 Viiekümne neljandal oli trükivalgust näinud Uno Lahe satiiriliste luuletuste kogu Piimahambad , selle raamatu perra seisti tundide kaupa poesabas , need salmid õpiti pähe , neid esitati estraadilt küll lugedes , küll lauldes ega tüdinetud ära . 
2539	NA	 Jaan Kross oli Lahe lahedaid laule küll naeruks pannud - pigem heatahtlikult : Geniaalne , Ei kübetki saamatust , Kuldlõikega proportsioonid , Salm piimapoe kaebuste-raamatust Ja teine Konstitutsioonist ! 
2539	NA	 Laht tundis ennast ära , lõikas vastu , kah heatahtlikult : Ruumi kõverust mõõtis mu Jaanist vend Relatiivsuselaeval Galaktikas , Ent mina kui lugeja tundsin end Amööbina maises praktikas . 
2539	NA	 Oli sündinud kaks vastandlikku ühiskonnakriitilist suunda , üks pigem olmeline ja teine pigem ideoloogiline ; lugejad nautisid mõlemat . 
2539	NA	 Öeldi küll : mis neil viga rääkida , üks on olnud julgeolekuministeeriumi operatiivtöötaja , tema lööb jalaga kabinettide uksi lahti ja trükib mis tahab , teine on oma aastad ära istunud ja teist korda sama asja eest kinni ei panda , kui jälle hullemaks ei pööra . 
2540	NA	 Meil on nüüd kõik olemas , käiakse kõiki teesid korraga , mõtles Jott , Beekman luuletab Kibepõllu kolhoosist , Veera Saar kirjutab kulaku tütrest , kes Sealt kodukülla tagasi tulnud , meil on Debora Vaarandi lihtsad ja inimlikud asjad ning Ralf Parve rahvusvahelised sõimud , meil on Aira Kaalu kõnekeelsed luuletused ja Ain Kaalepi meistritööd . 
2540	NA	 Lugeja on hakanud usaldama eesti kirjanikku , ta loodab , et luuletaja ütleb kõva häälega välja , mis lugeja salaja mõtles . 
2540	NA	 Mullu tuli esikkogusid kui küllussarvest , Haavaoks-Hainsalu-Kangur-Rammo-Villandi viisik leidis kriitika poolt heatahtlikku vastuvõttu ning lugejatunnustust - uued nimed , kel elu ees . 
2541	NA	 Erilisel kohal rahva laulurepertuaaris oli kogu-pere-laul Rongisõit Ellen Niidu ning Gustav Ernesaksa sulest . 
2541	NA	 Näiliselt süütu titapõlvelaul sai ülimõõted , niipea kui pääses lahti tõlgendus - võib-olla oli Ellen vaid üheleainsale sõbrannale nimetanud - et see on sisu poolest Nõukogude riigi tulevase saatuse lugu ja vormi poolest äratõmme Kornei Tšukovski õpetusest hea lastekirjanduse kirjutamiseks ; Tšukovski oli ise kirjutanud värssloo Prussakas , kus nimitegelases tunti eksimatult ära Generalissimus ise ja mida Niit ning Kross parajasti tõlkisid . 
2541	NA	 Nüüd sai ka mõistetavaks , miks Ellen Niit ei tahtnud ümber teha ebapedagoogilist lõppu , vaid jättiski rongi kraavi . 
2542	NA	 Trükikoja trepilt kostsid kärmed sammud , need kõmisesid koridori tühjusest järjest lähemale . 
2542	NA	 Trükikoja poiss tõi homse Edasi signaali , see lehvis tal käes nagu maratonijooksja higirätt . 
2543	NA	 Nõndaks . 
2543	NA	 Suurtes pealkirjades on kõik tähed õiget pidi ; ei tohi teist korda juhtuda , et nõukogude uuelaadse elu asemel seisab unelaadne . 
2543	NA	 Kuupäeva pole unustatud vahetada , see on tõesti homne - tegelikult küll juba tänane . 
2543	NA	 Jott kirjutas põiki üle nurga : Ilmumiseks lubatud . 
2543	NA	 Kuupäev , kellaaeg , autogramm . 
2543	NA	 Poiss läks joostes , ja kohe hakkas suur rotatsioonimasin all keldris mürisema . 
2544	NA	 Jott vajutas tuled surnuks , komberdas mööda pimedat keerdtreppi käsikaudu alla , laskis raske välisukse enda järel sneprisse , torkas käed püksitasku ja pööras vilistades koduteele . 
2544	NA	 Lahtistest akendest kuuldus esimesi äratuskelli , paari tunni pärast tekib lehekioski juurde saba ; leht jääb hiljaks nagu ikka Moskva materjalide puhul , aga ta oodatakse ära . 
2544	NA	 Homme pakitakse sesse paar saapaid kingsepale viia ning ongi Joti öine töö asja ette läinud . 
2545	NA	 Jott naeratas rõõmsalt oma mõtetele . 
2545	NA	 Edasi-leht on ju kuulus leht -kohalik leht , mis tohib endale mõnd vallatust lubada , kuna seda välismaale saata pole võimalik ning mujal Eestiski levib piiratult . 
2545	NA	 Me urgitseme näpuotsaga pidevalt ja järelejätmatult punase tulemüüri sisse auku , mõtles Jott edasilastest , mis kild kukub , see on kukkunud , pidevalt ja järelejätmatult suureneb mulk müüri sees ja varsti mahub sellest terve rusikas läbi ja on ainult aja küsimus , millal me ükshaaval ja vaikselt sellest läbi poeme , enne kui müür meile selga variseks . 
2545	NA	 Need olid kaunid päevaalustuse mõtted . 
2546	NA	 Riia tänavast mürises alla esimene hommikune veoauto . 
2546	NA	 Jott seisatas , ehkki ameti tähtsust arvestades oleks auto pidanud talle teed andma - Jotil oli ilmumata lehe eksemplar kaenlas ! 
2546	NA	 Ainsana linnas ! 
2546	NA	 Jott naeris oma mõtte peale ja luges iseeendale Ralf Parve vastset salmi : 
2547	NA	 Jah on ! 
2547	NA	 Igal jott-teel on võimalik mõni sõna esimesena häälitseda - nüüd kus keelatud ja tõrjutud sõnad robinal meelde hakkavad tulema . 
2548	NA	 Debora seisis mere ääres . 
2548	NA	 Ei olnud see Saaremaa rand ega lapsepõlve meri , ei elanudki ta enam Laimjalas , see oli kodumeri Kadrioru all . 
2548	NA	 Seal kus laevatee järsult jalameheteeks läks , naersid rohelised lained valgete hammastega . 
2549	NA	 Inimesed vaatavad merele , mõtles Debora , otsata vee õõtsumine teeb neid rahulikuks , allutab vere tuksumise looduse rütmile , sisendab puhtaid kargeid mõtteid . - 
2550	NA	 Deboral oli kaenla all raamat , uus ja alles lõhnav ; see oli mähitud paberisse , et välja ei paistaks : Debora Vaarandi , Unistaja aknal . 
2550	NA	 Ta oleks tahtnud seda uurida . 
2550	NA	 Viibiks ta Saaremaal , võiks randa minna ja üksindust leida , aga sealgi võiks keegi tulla , see tunneks teda ja küsiks , mis sa loed , ah sa loed oma raamatut , mis sa tast loed ; siin oli võõrast rahvast kõikjal , siin ei teadnud arvata , kes teda ära tunneks , keda peaks häbenema , kui märgatakse : naudib omaenda raamatut ! 
2550	NA	 Ta oli inimpelglik lapsest peale : võõrastega peab millestki rääkima , kas see , mis tal öelda , huvitab neid ? 
2551	NA	 “ Tere , Koidula ! ” 
2552	NA	 Debora kohmetus , pööras pilgu maha . 
2552	NA	 Mis kohatu nali ! 
2553	NA	 “ Kas te ei tea , et teid Koidulaks kutsutakse ? ” küsis Jott Tee . 
2554	NA	 “ Vast juuste pärast , ” ütles Debora ettevaatlikult . 
2555	NA	 “ Teie luuletuste pärast ikka ka . 
2555	NA	 Saaremaa valss on kogu rahva oma , soe südamlik värss kõleda kroonupropaganda seas . 
2555	NA	 Ja need teie päris uued laulud , neist algab uus ajaarvamine . 
2555	NA	 Lihtsad asjad , näiteks . 
2555	NA	 Ma ei tea , kuidas seda perioodi nimetama hakatakse , Lihtsate asjade inimliku luule periood - võib-olla . ” 
2556	NA	 “ Te ajate mulle hirmu peale . ” 
2557	NA	 Nad läksid alla , päästsid jalad vaevast lahti , istusid kividele . 
2557	NA	 Uudishimulik laine käis nende pöidasid lipsimas . 
2557	NA	 Las jaladki vaadata seda ilusat merd , mõtles Debora . 
2557	NA	 Kodus , kadaka-arul oli ta paljastele taldadele näidanud vihmapehmeid ohakakodarikke . 
2557	NA	 Ihuliku läheduse tunne peab igapäevaste imedega olema . 
2557	NA	 Aga ta mõtles , mis Jott öelnud ; liiga palju vastutusenõuet oli tolles Koidulaga võrdlemises . 
2558	NA	 “ Vast sellepärast , et ma olen Koidulast luuletuse kirjutanud , ” ütles Debora . 
2559	NA	 “ Tean . 
2559	NA	 Siis kui meel ja mõte murest roidumas , Tulen sinu juurde läbi kauge aja , Uue päeva ülev kuulutaja , Kallis tähesilmne Koidula . ” 
2560	NA	 “ Teil on peas ! ” imestas Debora . “ Ma ei tea , kas mina täht-tähelt enam mäletan . 
2560	NA	 Lugesin Koidula haual . 
2560	NA	 Tookord . ” 
2561	NA	 “ Kuidas tookord oli ? ” 
2562	NA	 “ Tuul oli nii vile , et laeva ninas oli raske püsida , aga ma tahtsin näha Kroonlinna randade lähenemist . 
2562	NA	 Mis ma sellest linnast koolipõlves kuulnud olin , oli ühenduses Koidulaga ja see oli olnud masendav , tuim , halvimalt kroonulik - igavene pimedus , kuhu lõppes tähelennu säraline tee . 
2562	NA	 Ja nüüd ta ujus vastu mulle , tundus , et läheneme Vilsandile , kuigi üle vee paistis peakiriku valge kuppel ja mitte Vilsandi valge majakasammas . 
2562	NA	 Siis läksime mööda vihmapestud puiesteid linna . 
2562	NA	 Sain aru , et see on tükike minu kodumaast . 
2562	NA	 Vaikne , valgusküllane , sirged heledad tänavad , kus lõhnas kasteseist kummeleist . 
2562	NA	 Siin oli Koidulal meri ja lahtine taevas kaaslasteks . 
2562	NA	 Võib-olla oli see millekski ka hea , et Koidula Tartus vanaks ei saanud ja järgnevais mõõnaaegades ei kahvatanud , vaid kadus oma säravuse kõrgtipul . ” 
2563	NA	 Jott Tee imestas : “ Teile siis Kroonlinn meeldis ? ” 
2564	NA	 “ Jah , aga miks te seda küsite ? ” 
2565	NA	 “ Mina olin endamisi imeks pannud , mis Koidulal Kroonlinnas viga peaks olema olnud , aga kui ma nüüd just seal ära käisin , siis taipasin - kohutav kroonulik garnisonilinn , eestlasele võõrast vallutuskultuuri ja eneseülistuslikku propagandat täis . . . 
2565	NA	 Aga teie käisite teisel ajal. ” 
2566	NA	 “ Jah , siis oli sõjaaeg ja teised meeleolud . 
2566	NA	 Me läksime Koidulale külla . 
2566	NA	 Luteri usu surnuaed oli väike metsistunud salu , kus takjapuhmad kasvasid üle pea ja võsa oli katnud kõik need unustatud hauad . 
2566	NA	 Kaarel Ird siis avastas . 
2566	NA	 Kääpa oli mürsukild ühest äärest segi paisanud , hauakivid olid kukkunud ülestikku auku , rist oli tükkideks . 
2566	NA	 Meil oli palju rõõmu kõike korda teha . 
2566	NA	 Seal tõotaski Barbarus , et varsti täitub Koidula unistus ja tuleb riik , kus eesti muld ja eesti süda võivad kokku kuuluda . ” 
2567	NA	 “ Te siis arvate , et oli õige Koidula põrm abikaasa ja poja kõrvalt ära tuua ? ” 
2568	NA	 “ Kas teie ei arva ? 
2568	NA	 Eesti muld ja eesti süda , Kes neid jõuaks lahuta ! 
2568	NA	 Tema luule on meile püha . ” 
2569	NA	 “ Luuletust ei peaks nii sõna-sõnalt võtma . 
2569	NA	 Luulesümbol on sügavam kui sõnad selles . 
2569	NA	 Ehk kui ka sõnast võtta - mul küll ei ole kohtumeditsiinilisi teadmisi , kuid kas mitte Lydia süda selleks ajaks juba . . . te mõistate ? 
2569	NA	 Kas see polnud pigem propagandistlik akt ? ” 
2570	NA	 Debora vaatas Jotile tähelepanelikult otsa . 
2570	NA	 Tema kaunis näos kerkisid sitikmustad kulmud kolmnurkselt kõrgele . 
2570	NA	 Pööras siis pilgu silmapiiri taha ja ütles : 
2571	NA	 “ Ma ei ole sellele kunagi mõtelnud . 
2571	NA	 Mina olin siiras . 
2571	NA	 Mulle tundus , et teised ka . ” 
2572	NA	 Ta solistas parema pöiaga ägedalt meres . 
2573	NA	 “ Nüüd on kõik kangesti targad . 
2573	NA	 Isikukultus ja mis kõik , ” ütles ta . “ Aga kõiki asju lihtsalt ei olnud teada . 
2573	NA	 No kas teie teadsite , mis siin toimus ? ” 
2574	NA	 ” Teadsin . 
2574	NA	 Niipalju kui teadsin . 
2574	NA	 Kõike vist ei saagi kunagi teada . 
2574	NA	 Üks mis kindel , ajad olid hullemad , kui meie ettekujutusse mahub . ” 
2575	NA	 “ Võib-olla , ” soostus Debora . “ See on tagantjärgi arvata . 
2575	NA	 Kõiki kuulujutte ei saa uskuda ka . 
2575	NA	 Siiski olen palju mõtelnud oma süüst : mis oleks saanud , kui ma nii oleks teinud või kui hoopis naa oleks käitunud . ” 
2576	NA	 “ Asjata piinate ennast . 
2576	NA	 Inimesele saab ette heita vaid üht : kui ta ei toimi oma tõekspidamist mööda , kui ta reedab iseennast , ” ütles Jott . “ Tollal te mõtlesite teisiti kui praegu . ” 
2577	NA	 Debora mõtles oma . 
2577	NA	 Ta rääkis nagu iseendale . 
2578	NA	 “ Mina olengi eneses urgitseja . 
2578	NA	 Kui linna kooli sain , mõtlesin ikka vennale , kes maha jäi , süüdistasin ennast , et kuidagi ehk oleks ikka saanud teda ka kooli . 
2578	NA	 Volli aga vist ei hoolinudki , käis simmaneil ja jõi õlut , aga mind hurjutas linnas lullilöömise pärast , rääkis koha väljakurnamisest , kuigi mina elasin vaesemast vaesemat elu . 
2578	NA	 Kui pihtisin talle , mis mu päevadele tiibu annab , ütles mulle mõrult : Pooli - mind kutsuti lapsepõlves Pooliks - Pooli , jäta see , pole enne kuulda olnud , et kommunistidel hästi oleks läinud , ja mis kõigest sellest koolitamisest siis kasu ! 
2578	NA	 Mina vastu : Ja mis sellest siis muidu kasu oleks ? 
2578	NA	 Nii kahju oli vennast , inimlapse teadvusetu võitlussihita elu on mureraske ja hall . 
2578	NA	 Aga pärast sai temast mulle võitluskaaslane . ” 
2579	NA	 “ No näete ! 
2579	NA	 Teil pole küll midagi eneses urgitseda . ” 
2580	NA	 “ Kui mul laps sündis , nutsin päevade kaupa nagu meeletu , mulle tundus , et olen igaveseks seotud , et ma ei saa enam iialgi endaks . 
2580	NA	 Arstid ütlesid , et sünnitusšokk , aga läheb juba liiale . ” 
2581	NA	 “ Ma ei teadnud , et teil lapsi on . ” 
2582	NA	 “ Oli . 
2582	NA	 Aga suri varakult . 
2582	NA	 Läks ära . 
2582	NA	 Piinan ennast selle pärast . 
2582	NA	 Ma näen vahel unes , et mu lapsuke on soomätastel köides , ma kuulen ta abitut nuttu läbi unenäo-udu . 
2582	NA	 See tähendab alati midagi , ennustab ette . - 
2583	NA	 Niisuguse salmi olen kirjutanud . 
2583	NA	 Muide , minu uus raamat tuli välja . 
2583	NA	 Kas tohin selle teile kinkida , Jott Tee ? ” 
2584	NA	 “ Oi ! 
2584	NA	 See oleks küll . . . 
2584	NA	 Ma pole sellist kingitust ära teeninud . ” 
2585	NA	 “ Kas kinki peab ära teenima ? ” hämmeldus Debora ja juba harutaski raamatu paberist ning kirjutas pühenduse . 
2586	NA	 Merelt tuli aurulaev , tema vilehääl oli rõõmsalt tumepunane . 
2587	NA	 “ Ma ei ole jõudnud veel lehitseda , ei tea , kas on trükivigu , ” ütles ta valgekaanelist raamatut Jotile ulatades . 
2588	NA	 “ Tuhat tänu ! 
2588	NA	 Ma hakkan kohe rongis lugema . ” 
2589	NA	 “ Rongis ? 
2589	NA	 Kas see on rongilektüür ? ” imestas Debora . 
2590	NA	 “ Miks mitte . 
2590	NA	 Tapale jõudes on mul pool raamatut läbi . 
2590	NA	 Kui raamat otsas , heidan pilgu aknast ja vaatan : Jõgeva . 
2590	NA	 Nüüd hea meel , jõuab ühegi laulu pähe õppida , ” seletas Jott heatujuliselt . 
2591	NA	 “ Miks te neid pähe õpite ? ” 
2592	NA	 “ Minu meetod luuletust hinnata . 
2592	NA	 Mida parem luuletus , seda kiiremini hakkab pähe . ” 
2593	NA	 “ Kui kaua sõidab rong Jõgevalt Tartu ? ” 
2594	NA	 “ Peaaegu tund . ” 
2595	NA	 “ Terve tund ühe luuletuse õppimiseks ! 
2595	NA	 Mis hinnangu te nüüd küll andsite ! ” naeris Debora . “ Või on teil kõva pea ? ” 
2596	NA	 “ Teil ju pikad luuletused . 
2596	NA	 Talgud Lööne soos ja Sumisevad metsad . ” 
2597	NA	 “ Kas tahate öelda , et teil on need peas ? 
2597	NA	 Hoidku küll ! 
2597	NA	 Lööks heameelega teil pea otsast , et teid neist päästa ! ” 
2598	NA	 Debora küll naeris , ent ta silmad olid kogunisti kurvad . 
2598	NA	 Ta oli oma luuletustest välja kasvanud ega tahtnud , et teised neid mäletaks . 
2599	NA	 Kodus võttis Debora Vaarandi oma uue raamatu ette , püüdis seda võõraste silmadega lugeda . 
2599	NA	 Ta vaatas kella ja mõtles , kaugel Tartu rong võiks juba olla ja mis lehekülge Jott juba loeb . 
2599	NA	 Tal oli tunne , nagu seisaks paljajalu punaste sipelgate pesas ja need jookseks mööda sääri ning otsiks hammustamise kohta . 
2599	NA	 Õige narr , ütles ta enesele , Jott Tee on viisakas kolleeg , tegelikult ta ei loegi rongis , võib-olla vahib niisama või mõtleb oma luuletust , aga kodus pistab uue raamatu lauale kuhilasse ja unustab . 
2599	NA	 Luuletus ja raamat on vaid katke või järg ühest läbi elu ulatuvast kõnelusest , sel pole võõrale igakord öeldagi . 
2599	NA	 Deboral sai sellest mõlgutusest kergem . 
2600	NA	 Jott Tee mõtles kolmele Kroonlinnale - Koidula omale , nagu see tema kirjades seisab - pagendus võõrasse kultuuriruumi , Vaarandi omale , nagu ta täna jutustas - tükike kodumaad ja püha kohuse täitmine , ning enda omale , nagu ta seda näinud oli - õudusunenägu . 
2600	NA	 Temagi oli Kroonlinna jõudmist kannatamatult oodanud , ent kohe esimene õhusõõm oli rinda ängistanud . 
2600	NA	 Sadamas laiutava avaliku käimla kõrval oli mänginud duhhovoi eesti kultuurirahva tervituseks , siis oli neid ritta võetud ja kasarmutesse viidud ; ohvitserid olid kaua vaielnud , kas kõige tähtsamat näidata ja arvasid siis , et vennasrahva paremad pojad on selle ära teeninud . 
2600	NA	 Too oli noorsõdurite magala , suur saal tardunud rivis seisvate raudvooditega , igal käterätt jalutsis , millel suur must tempel NOGI ettenähtud asendis , voodi kõrval öökapike , uks pärani , riiulil näha hambahari , saapaviks , komsomoli põhikiri ja sõjaväemäärustik ; kahe voodirivi lõpus paistis lavakõrgendik nagu altar , punasest sametist köis hoidis pühanurga argipäevast lahus , seal seisis noore madruse kipsbüst ja klaaskupli all säras tema pärandpüss . 
2600	NA	 Seletustega ei oldud kitsid . 
2600	NA	 Igal hommikul hüütakse nimekirja esimest meest : madrus Jevgeni Aleksandrovitš Nikonov ! 
2600	NA	 Korrapidaja vastab : Nõukogude Liidu kangelane Jevgeni Aleksandrovitš Nikonov langes fašistide käe läbi , reetmata oma Kodumaad , ja elab igavesti meie südames ! 
2600	NA	 Paremat kätt seinal lõõskas taidlusmaal madruse kangelasteost : kõrvad olid vaesekesel juba ära lõigatud , käed-jalad maha raiutud , nelinurkne kehatomp oli seotud puu külge , üks sakslane ähvardas revolvriga , teine täägiga , kolmas hakatas tuld haohunnikusse . 
2600	NA	 Õlimaali veripunane koloriit oli meeldesööbiv , kangelase näoilme uhke ja jõuline . 
2600	NA	 Õigus magada selle maali all oli kõikidest kõige paremal noorsõduril ja tolle õiguse eest käis sotsialistlik võistlus ! 
2600	NA	 Jott , meesterahvas küll ja mitte just arg , ei oleks tahtnud sihukeses kummitusvoodis ühtki ööd mööda saata . 
2600	NA	 Deborale seda ei näidatud , mõtles Jott , oleks Debora seda näinud , ei uinuks ta üldse ega piinleks unes oma kadunud lapsukese pärast . 
2601	NA	 Jott raputas luupainaja silme eest ning avas Unistaja aknal . 
2601	NA	 Luuletus pealkirjaga Lihtsad asjad oli talle juba Loomingust armsaks saanud , ta otsis nüüd toda teksti . 
2601	NA	 Nagu arvata oligi , lõpetas just too uue raamatu . 
2601	NA	 Jott luges - 
2602	NA	 Jah , mõtles Jott , Debora on uuesti sündinud . 
2602	NA	 Võib-olla aitas selleks kaasa Eesti luule antoloogia teise köite koostamine ; sinikaaneline tuli ilmale 1955 ja oli surnult sündinu . 
2602	NA	 Kui tahaks rängalt öelda - eesti luule häbimärk sajanditeks . 
2602	NA	 Poleks uskunud , et nii palju siiski on neid punaseid leelutusi kokku hälisetud , poleks uskunud , et nende naabruses nihestuvad ka andekate luuletajate angažeerimata värsid nagu kõverpeeglis . 
2602	NA	 Poliitiliselt tõsiusklikke laule sorteerides , järjestades ja trükiks ette valmistades pidi ühel hetkel tülgastus tulema , tülgastus pidi plahvatuseks tihenema , teisiti ei võinud see lõppeda . 
2603	NA	 Taapa ! karjus vagunisaatja . 
2603	NA	 Taapa !! 
2603	NA	 Taapa !!! 
2604	NA	 Kohvikus Tartu polnud alles enam midagi Werneri õhustikust . 
2604	NA	 Rahvasuu kutsus seda endiselt Werneriks , ehkki kohvik oli selgelt Tartu . 
2604	NA	 Vahekäik oli alalõpmata tungil seisjaid , kes viltusilmi jälgisid istujate kohviklaasi tühjenemist ja saiasuutäie vähenemist . 
2604	NA	 Mõnikord trügiti lausa selga elama ja küsiti : vabandage , kas teie tool on juba kellelegi lubatud ? või teatati : vabandage , ma jään teie järele ootama ! 
2604	NA	 See tegi tigedaks , kui aga ise olid seisjate hulgas , raske mantel käsivarrel ja veel raskem portfell käe otsas , ning igatsesid kiiresti palakese neelata , et kohe edasi tormata , sel juhul ajasid mõistmatud tantad vihale : oleks neil siis millestki rääkida ! 
2604	NA	 Ühel ilusal päeval hõivasidki filoloogiatudengid terve kohviku kohe hommikul ja kirjaliku istumisgraafiku alusel hoidsid seda hõivatuna sulgemiseni ning olid uuel hommikul taas platsis ; kolmandal päeval tõusis kisa taevani , nii et asja arutas partei linnakomitee , kas üritus polnud korraldajatel mitte nõukogudevastasena mõeldud . 
2605	NA	 Täna oli kohvikus endisaegset kollektiivset fluidumit , sest nii vagunsaali latrites kui ees klaasitaguses akvaariumis vaagiti Hermelini personaalküsimust . 
2606	NA	 “ Kes too on , kes ennast Hermelini varjunime taha peidab ega julge lagedale tulla kui õige mees ? ” küsis iga uus tulija . 
2607	NA	 “ Ei peidagi . 
2607	NA	 Ongi Hermelin , ” vastati . 
2608	NA	 “ Ei tea sihukest . ” 
2609	NA	 “ No mis loomast sinu hermeliinikasukas tehtud on ? ” 
2610	NA	 “ Pole sihukest , Jumal tänatud . 
2610	NA	 Oravanahkne krae , seegi eestiaegne . ” 
2611	NA	 “ Noh too mees on ka eestiaegne . ” 
2612	NA	 “ Ei usu ! 
2612	NA	 Tige ja loll ! ” 
2613	NA	 “ Kas eesti ajal tigedatest ja lollidest põud oli ! ” 
2614	NA	 “ No kes too siis on , ütelge juba ükskord . ” 
2615	NA	 “ Nirk on Hermelin . ” 
2616	NA	 “ Endel Nirk ? ! ” 
2617	NA	 “ Mis te ajate , hermeliin on kärp . ” 
2618	NA	 “ Kärp ongi nirk . 
2618	NA	 Mina õppisin kooli , et kärp on suur nirk . ” 
2619	NA	 “ Vaevalt ! 
2619	NA	 Miks peaks kärp nirk olema . 
2619	NA	 Hei , kas siin leidub mõni bioloogiaõpetaja ? ” 
2620	NA	 “ Mina olen . 
2620	NA	 Kärp ja nirk on eri loomad , ehkki sugulased . 
2620	NA	 Nirk on Mustela nivalis ja kärp on Mustela erminea . ” 
2621	NA	 “ Mis sääl vahet , ühed mustad Mustelad . ” 
2622	NA	 “ Mis ma rääkisin ! 
2622	NA	 See on ju lihtne . 
2622	NA	 Onu Thal on tagurpidi Uno Laht ja Hermelin on nirgi teisend . 
2622	NA	 Keegi ei varja ennast . ” 
2623	NA	 “ Mis sel Suurel Nirgil siis hakkas ? ” 
2624	NA	 “ Ei tea , Tallinna värk . ” 
2625	NA	 “ Kas keegi ei tea ? 
2625	NA	 Peep , professorihakatis , filologinnade silmarõõm , teie ikka teate ? ” 
2626	NA	 Harald Peep nõksatas pead tõsta ruudulise laua kohalt . 
2627	NA	 “ Kohe , kohe , kui olen selle härrasmehe pulbriks teinud ! ” hüüdis ta lustakalt , suunurgad tõmblemas . “ Pühvel , pane pillid kotti ja hakka surnuaia poole astuma ! ” 
2628	NA	 “ Šahh ! 
2628	NA	 Või pulbriks ! 
2628	NA	 Šahh ! 
2628	NA	 Või härrasmehe ! 
2628	NA	 Ikka ja jälle šahh ! 
2628	NA	 Kohe näeme , kes ennem surnuaia poole astub , šahh eelviimast korda ! ” võidutses Heino Puhvel ; ta vasak käsi põrutas vigureid edasi-tagasi ja parem plõksis kellanuppu kõrge kaarega risti üle vasaku , ta vehkis nagu ilmakuulus pianist Tšaikovskit , ta kael oli punane ja lühikeseks pöetud juuksedki kuklas hüppasid kaasa . 
2628	NA	 Teispool lauda vehkis Peep nagu Puhveli peegelpilt . 
2629	NA	 “ Aeg ! ” hüüatasid kiibitsejad kellavaatajad . “ Peep võitis ajaga . ” 
2630	NA	 Puhvel , pööranud malekella sihverplaadi silmade peri , ühmatas uskumatult : 
2631	NA	 “ Kahju , ilus mäng läks aja nahka , ma oleks talle lajatanud , et igaveseks oleks meelde jäänud ! ” 
2632	NA	 Harald Peep otsis tüsedast portfelliarhiivist lagedale kreemkollased perfokaardid , neid oli kateedrites sagedamini liikvel kui märkmepaberit . 
2632	NA	 Peep soris natuke pihu vahel , tõstis paar lehte kõrvale . 
2633	NA	 “ Nirgi ootuspärane arengustaadium . 
2633	NA	 Ei midagi üllatavat . 
2633	NA	 Ma tsiteerin : Seadsin end kord kirjutama tigedat artiklit Printsipiaalsus ja piiratus esteetiliste probleemide valdkonnas , alapealkirjaga - Kirjandusteaduse kahjulikkusest . 
2633	NA	 Töö jäi muidugi pooleli , kuna oli plaanitsetud liiga suurena , et oleks jõudnud ühe südametäiega valmis kirjutada . 
2633	NA	 Tsitaadi lõpp . ” 
2634	NA	 Prahvatas naer . 
2634	NA	 Hõiguti läbisegi . 
2635	NA	 “ Porikuu sonaadi siis jõudis ühe südametäiega valmis kirjutada ! 
2635	NA	 Pikk lugu , peab suur süda olema ! ” 
2636	NA	 “ Vaata kui enesekriitiline ! 
2636	NA	 Too pamflett on tõesti esteetiliselt piiratud , ehkki printsipiaalne ! ” 
2637	NA	 “ Rohkem laim kui vaim ! ” 
2638	NA	 “ Rohkem sõim kui laim ! ” 
2639	NA	 Peebul oli uus sedel juba näpu vahel . 
2639	NA	 Vakatati ootuses , näol vaikne irvitus . 
2640	NA	 “ Siin ta räägib Kersti Merilaasi luuletusest Lasteaed . 
2640	NA	 Tsiteerin . 
2640	NA	 Esiotsa meeldis - nii ülemeeliku hooga antakse pihta mõningatele dogmatismi , liigse eestkostmise ja kamandamise mõttetustele . 
2640	NA	 Päris naeru ajab peale . 
2640	NA	 Kuni hakkad vaimus või ilmsi kuulma väikekodanluse rõõmurõkatusi - ja siis muutud pikkamööda tõsiseks . 
2640	NA	 Tähendab , meeldib neile ? 
2640	NA	 Sobib nende vaimulaadiga ? 
2640	NA	 Annab toitu tolle keskkonna kahjurõõmule ja parastamisele ? 
2640	NA	 Ning kuidagi ei saa enam kaasa naerda . 
2640	NA	 Nonii . 
2640	NA	 Ja veel üks tsitaat : Mõningate luuletuste uus-ärkamisaegses hoiakus on midagi tõsiselt viltu : otseselt välja öeldud või siis arglikult ridade vahel piiluval rahvuslikul mõttel nagu poleks tegemistki revolutsioonilise , üldproletaarse , internatsionaalsega . 
2640	NA	 Ka patriootiline tunne vajab suuremat selgust , nõuab seda , millest me ära tunneme nõukogude patriotismi . 
2640	NA	 Parem ma rohkem ei tsiteeri . ” 
2641	NA	 “ Kas see on Endel Nirk ? 
2641	NA	 Meie kõige valgemaid päid ? 
2641	NA	 Ei usu ! ” 
2642	NA	 “ Kinnitan , et see on Endel Nirk . 
2642	NA	 Kinnitan , et see on meie valgemaid päid , ” ütles Puhvel , tegeldes mustade pupsikute rivistamisega uueks lahinguks . 
2643	NA	 “ No siis on kindlam küll Puhvelit lugeda . 
2643	NA	 Või Kalju Käärit , ” arvati . 
2644	NA	 “ Ikka ei saa aru , keda too Hermelin Porikuu sonaadis peksab ? ” 
2645	NA	 “ Viited on ju olemas , ” ütles Peep , kui valged malendid paigas ja kell nullis . “ Kes meil üldse on parodeerida - Kross , Kaalep , Niit . ” 
2646	NA	 Ettekandja lengerdas seisjate tropi vahelt esile nagu lennukikandja laev , aukartust äratav kandik pea kohal , täis laaditud morsiklaase , saiataldrikuid ning alustassidele torni seatud kohvitasse , mis ähvardasid iga hetk üle ääre loksuda , kuid jätsid ometi loksumata . 
2646	NA	 Jott Tee sai koorega kohvi ja paksu ploomimahla lõpuks kätte . 
2646	NA	 Tema tooli nõjal seisev närviline näitsik ohkas lootusrikkalt . 
2647	NA	 Jott mõtles : õnnetult läheb eesti rahval paroodiatega . 
2647	NA	 Carl Robert Jakobsoni Apokriiva sisaldas nii võikaid värve , et koos Posti-papa postamendiga mäkerdas ära ka kirjutaja enda ausambaaluse . 
2647	NA	 Vilde Tokerjad oli parema maitsega kirjutatud , ent paljastas elusa klassiku kitsasrindsust teise loomelaadi mõistmisel ; Tuglas ei saanud veel veerand sajandit hiljem märkimata jätta : Armas Vilde , kas sina ei olnud esimene vaenukinda viskaja , kas ei andnud sina selgesti mõista , et mina ja Ridala ja ühtlasi kogu Noor-Eesti on küps hullumaja jaoks ; võib-olla , erapooletult võttes , on su paroodia vaimukaski , kuid sa täitsid selle kirjutamisega ometi just vaimuvaeste südamlikke soove . 
2647	NA	 Sütiste Pärapoeesia kujunes arbujatele kurisaatuslikuks , tulevases punases ühiskonnas hävitas ju pisemgi pilge pilgatava sootuks , ja see asjaolu sai pilkajale miinuseks järelaegade silmis . 
2647	NA	 Ja nüüd Nirgi juhtum , mis selle küll käivitas ? 
2647	NA	 Sütiste pamfleti vedruks võiks pidada Arbujate ilmumisele järgnenud poleemikat Ants Orase ning orbiitlaste Erni Hiire ja Juhan Sütiste vahel , kus mainekas Oras oli kiitnud arbujaid ning laitnud orbiitlasi - järelikult pidid orbiitlased endakaitseks laitma arbujaid ; lihtne arvepidamine - minu vaenlase sõbrad saavad minu vaenlasteks , tuleb maha teha neid , keda vaenlane tunnustas , sest nood väärivadki hukkamõistu ! 
2647	NA	 Isikliku pahameele sai kergesti peita ideelisse uttu , kahjuks jäeti tol keerulisel ajal arvesse võtmata , et riigikord võib iga hetk muutuda ja negatiivsest luulearvustusest tehakse poliitiline kaelakohtuotsus . 
2648	NA	 Mõned on arvanud , et Vildest sai õige kirjanik ja Mäeküla piimamehe autor just Tokerjate tõttu , kuna Vilde oli nüüd sunnitud oma edemust tõestama . 
2648	NA	 Ehk lootis Endel Nirk korrata ajalugu ; oma paroodia õnnestunumas osas viitab ta ju Vildele : Ma nutsin pisaraid - suuri , heledaid ja ümmargusi kui murumune , Aga nendest munadest said mustad ämmatossud Ja ma hakkasin neid südametäiega pilduma Üle plangu , Mille taga uued meisterlaulikud kükitasid Oma üliuudsuse , üliandekuse , ülitänapäevasuse , ülimõttesügavuse , üliebatavalisuse , ülierakordsuse ja üliekstravagantsuse hunnikul . 
2648	NA	 Nii luuletas Nirk-Hermelin ega peitnud emotsioone . 
2649	NA	 Jott Tee maksis arve , vabastas tooli närvilisele näitsikule , ja tundis ühtäkki vajadust sauna minna . 
2649	NA	 Miks ka mitte , kakskümmend kopikut leidus . 
2650	NA	 Kohe siinsamas raatuse taga tuli vastu - ei keegi muu kui Nirk täies elusuuruses . 
2650	NA	 Ega mujal oleks tal kõlvanudki sel ajahetkel viibida kui Tartus , kus tema nimi kõigi suus ; Tallinna laialivalguvas üldsuses ju vaevalt üks eesti kirjatsura mainimist vääriks . 
2651	NA	 “ Aa , Jott , soovitage , kus ma saaksin midagi hamba alla ilma pahelist tähelepanu äratamata , ” ütles Nirk nagu sõbramees ; see ta ju oligi . 
2652	NA	 “ Wernerit üldjuhul ei soovita , sääl seltsimehelik kohus just käib . ” 
2653	NA	 Nirk muigas kõveralt . 
2654	NA	 “ Mõnedele vist näib , et on toime pandud mingi kirjanduslik kõrilõikamise akt . 
2654	NA	 Säärane arvamus on tingitud närvilisest liialdamisest , kuna kõik ohvrid on elu ja tervise juures ja ühtviisi ülearune on nii kooljaitkude haledus kui ka hauakaevaja ametiagarus , ” ütles ta vist varem valmispandud sõnadega . 
2655	NA	 Jott tundis kiusatust ütelda midagi õige halvasti . 
2655	NA	 Tuleks ju olla solidaarne Werneri seltskonnaga . 
2656	NA	 “ Muide , kas Sirp ja Vasar maksab head honorari ? ” küsis ta pärast hetkelist kaalutlemist . 
2657	NA	 “ Ma ei kirjutanud selle pärast - kui te seda silmas peate , ” ütles Nirk . “ Aga materiaalselt on need kõrged lained realiseerunud tolmuimejaks . 
2657	NA	 Vajalik riistapuu lõppude lõpuks . 
2657	NA	 Öelge neile kolmele minust riivatule , et nii mustast asjast sai säärane tõhus puhtuse ja hügieeni eest võitlemise vahend ! ” 
2658	NA	 Ütles , kergitas kaabut ja läks . 
2659	NA	 Pahasti , mõtles Jott , selle asemel et häbeneda , on ta solvunud , ja õigusega ! 
2659	NA	 Millal küll saab inimene nii targaks , et hoiab keeleedevuse vaos ! 
2660	NA	 Meeste saunasaba keerutas mööda seinaveeri ja trepist alla kuni kassani . 
2660	NA	 Istuti ja seisti mornilt jalge ette vahtides , kui saba liikus , lükati ennast seina küljest lahti või tõusti tuimalt pingilt , liiguti mõne inimkoha võrra edasi , pilk riideruumi uksel nagu paradiisiväraval , mis siiski lähenes . 
2660	NA	 Kui sisse pääseti , tuli oodata veel kapijärjekorras ; selleks tuli valida mõni nobedama olekuga isand , kellelt viisakalt pärida : vabandage , ega teie järel keegi juba oota ? ja siis võis hakata end tasapisi lahti koorima , et panipaiga vabanedes enam ajaviitmist poleks . 
2660	NA	 Jotil ei vedanud , nagu ta ihukatted hunnikusse oli lappinud , nii tuli pesuruumist karvane aurav isand , kes näitas riidehoidjale oma pekk-kibult just seda kapinumbrit , kus tema ees istus . 
2660	NA	 Jott krabas rõivad sülle , maandus teise kohta , aga paraku naasis pesuruumist eriliselt paks mees ja kergitas Joti jälle üles , nii et Jott enam istuma ei mahtunudki , seisis siis ihuväel teistel jalus ja tõugata ning sületäiest aina pudenes midagi , kord sall , kord sokk . 
2660	NA	 Ta tundis end äbarikuna . 
2661	NA	 Saun oli suurepärane , isegi leili oli ja kuuma vett jätkus , ehk küll iga kibutäie pärast tuli kannatlikult sabas seista ; see-eest oli duši alla prii pääs , kuna sealt nõrgus ainult külm nireke . 
2661	NA	 Jott leidis istumiseks pingiotsagi ega pidanud oma kibuga kükitama kuhugi nurka , kus lainetas tarvitatud vesi . 
2662	NA	 Joti tänane pinginaaber loputas pea seebist puhtaks ning sirutas sõnatult - ei tea ju kummas keeles esineda - oma vahutava nuustiku ilmselge palvega selga pesta , Jott enne temal ja pärast tema Jotil või vastupidi . 
2662	NA	 Silma vaadanud , tundsid nad teineteist ära . 
2663	NA	 “ Hermelin on küll mind paljastanud , ent teie ei tunne mind paljalt ikkagi ära , ” naeris Kaalep . 
2664	NA	 “ Vilets kirjutis järelikult , ” naeris Jott vastu . 
2665	NA	 ” Mina esiteks naersin poole häälega , aga siis hakkasin mõtlema , mis see maksma võib minna . 
2665	NA	 Ellen Niidu luulekonsultandi tool alles oli vaidluse all , Kotta ja Kaal tõstsid üles , et ideelis-poliitiliselt ei suuda Niit noort luulet suunata , Tallinn summutas selle , kuid see võib nüüd aktuaalseks saada . 
2665	NA	 Ja mind-meest on ehk veel nõrgalt nuheldud kuriteo eest , et just aastal kakskümmend kuus sündinud olen ; paljudelt on ju selle fakti eest elu võetud . 
2665	NA	 Leenu Siimisker olevat ka paroodia lugemist hirmu ja vastikusega üle elanud . 
2665	NA	 Aga Kersti Merilaas ütles : vahva lugu naljavaesel ajal ja iseendast päris lõbus ja vaimukas see kõik . 
2665	NA	 Ma kalduks ka selle arvamise poole , peaasi kui sellest direktiivdokumenti ei tehta . ” 
2666	NA	 “ Mis Tallinnas arvatakse , ega ole kuulda olnud ? ” 
2667	NA	 “ Semper räägib vabavärsist ikka kui kodanluse manduva kultuuri ilmingust , ju talle siis pamflett istub . 
2667	NA	 Oskar Kruus olevat küll teisel arvamusel ja sõna ka võtnud , aga tema on noor ja tühisem kaalukategooria . 
2667	NA	 Toomla teadis Tallinna koosolekust rääkida , et Alekõrs olevat nimetanud seda tigedalt huligaanseks sammuks , kuid Remmelgas hüüdnud vahele : aga ta tabab valusalt pihta . 
2667	NA	 Rohkem ei tea . ” 
2668	NA	 “ Aga helistame ! 
2668	NA	 Küsime järele ! 
2668	NA	 Näiteks Kuusbergile . 
2668	NA	 Või Parvele . ” 
2669	NA	 “ Kust me telefoni leiame ? ” 
2670	NA	 “ Aga milleks siis kirjanike liit on ? ” 
2671	NA	 “ Tõsi küll . 
2671	NA	 Ent minul ei sobi küsida , ” ütles Kaalep . 
2672	NA	 “ Mulle ei ole keegi suu peale löönud . 
2672	NA	 Ja miks ma ei võiks huvi tunda ! 
2672	NA	 Lähme aga ! ” 
2673	NA	 Nad läksid . 
2674	NA	 Uluotsa maja uus vastutav sekretär Kalju Kääri mängis Volli Raidaruga parajasti välkmalet . 
2674	NA	 Nad olid hoos ega tõstnud peadki . 
2675	NA	 “ Kas helistada tohib ? ” küsis Jott . 
2676	NA	 “ Teisest toast , ” ütles Kääri . 
2677	NA	 “ Aga meil on kaugekõne , ” hoiatas Jott . 
2678	NA	 Kääri lõi käega . 
2678	NA	 Ju siis ei olnud limiit lõhki . 
2679	NA	 Jott pani toru lauale ja hakkas tooni ootama . 
2679	NA	 Pidev undamine kümne minuti pärast käes , tuli 07 valida ja oodata , kuni sai kõne tellida , ja seejärel veel oodata kõneühendust , mõnikord tund või paar . 
2680	NA	 “ Mis võiks olla Nirgi teo motiiv ? ” küsis Jott . “ Mis kana tal teiega kitkuda ? ” 
2681	NA	 “ Ta oli saksa sõjaväes , mina soomepoiss , ” seletas Kaalep . “ Nirk on kuidagiviisi pääsenud kinniistumisest , ta ei tohi edumeelsusega silma torgata . 
2681	NA	 Minu heaks on ta palju teinud , tema ja Evi Prink , minu kursusekaaslased . 
2681	NA	 Nad seisid minu eest , nii et enne tähtaega vabaks sain ja ülikooligi tagasi võeti , ehk küll pärast jälle välja visati , aga see ei ole nende süü . 
2681	NA	 Kui vangist lahti sain , olin neist paar kursust taha jäänud , Prink ikka rääkis minuga vahel , aga Nirk enam ei . 
2681	NA	 Kuulsin Pringilt , neid oli kahekesi kõvasti käsile võetud , et nad omapead Moskva kaudu poliitvangi asju ajasid . 
2681	NA	 Nad olid niiöelda kirbule võetud , ja siis teeb inimene imelikke asju . ” 
2682	NA	 Jott Tee jäi märgutama : too oli ju tollal ja välispidine asjaolu ! 
2682	NA	 Peab olema sisepidine põhjus . 
2682	NA	 Tähendab , Nirk sai kannatada oma teo pärast Kaalepit kaitstes , ta uskus Kaalepisse , aga nüüd ei kirjuta see mees asju , mida ta Nirgi meelest peaks kirjutama , ja Nirk on justkui petta saanud , ennast nagu ilmaasjata löögi alla seadnud , kas nii ? 
2683	NA	 Jott ei söandanud Kaalepi arvamust urgitsema hakata . 
2683	NA	 Ei jõudnudki enam - kostis kaugekõne kutsung . 
2684	NA	 “ Rääkige , Tallinn kuuleb , ” käsutas telefonineiu hääl . 
2685	NA	 Ralf Parve oli vastamas . 
2686	NA	 “ Mina muhelen Nirgiga kaasa . 
2686	NA	 Krossil ju on epateerida tahtvaid vabavärsse , kütib originaalsust . 
2686	NA	 Seda sortimenti esindava novaatorluse juures ei puudu omad ammugi läbipõetud futurismi ja kubismi haiguskolded . 
2686	NA	 See viib eemale realistlikust meetodist , ” kuuldus mustast torust , mille kuuldekauguses kahe mehe kikkis kõrv . 
2687	NA	 Selge . 
2687	NA	 Ja tänan väga . 
2688	NA	 “ Ei ole vist rohkem mõtet aega raisata , ” arvas Kaalep . 
2689	NA	 “ Jah , lähme kirjutame parem mõne haiguskoldelise vabavärsi . ” 
2690	NA	 Teises toas kolistati malendeid karpi . 
2691	NA	 “ Katsuge vabandada , et nii ebaviisakad olime , meil oli sajandi partii pooleli , ” ütles Kalju Kääri ning tõusis kätt andma - tere ja headaega . 
2692	NA	 “ See pole midagi , ükskord tuli Kaarel Ird , seisis uksel , vaatas-vaatas ja läks tagasi . 
2692	NA	 Me nägime silmanurgast küll , et ta tuli , aga kui partii lõppes , oli ukseauk tühi , ” seletas Raidaru . “ Alles kolme päeva pärast sai klaaritud . 
2692	NA	 Temaga on raske asju klaarida , konjakit ta ei joo ju . ” 
2693	NA	 “ Ja ega konjakit olnud ka , ” ütles Kääri ning muheles . “ Kust sa seda veel võtad ! ” 
2694	NA	 Kaalep muheles vastu . 
2694	NA	 Jott vaatas : kaks kiilaspead seisavad vastastikku - nagu peegel peeglis . 
2694	NA	 Mõnusad mehed . 
2695	NA	 Nad läksid välja . 
2695	NA	 Hämardus . 
2695	NA	 Päev oli mittemillekski kulunud . 
2696	NA	 “ Aga see on Hermelinist kena , et ta on vähemalt Tartu elu keema lõõtsunud , luule on korraga igamehe asi ja kus iganes luulest juttu tuleb , sääl ähvardatakse saal lõhki pressida . ” 
2697	NA	 Kaalep on humanist iga hinna eest , mõtles Jott Tee . 
2697	NA	 Kaalep ei ole nagu Alliksaar , kes Porikuu sonaadist põlema läks ja sealsamas kohvi täis loksutatud laua taga pika vemmalvärsi valmis viskas ning Wernerit pidi käima laskis ; üks salm oli : Keel mürgine , ambitsioosne ja lame Ja kõhnadel kintsudel hermeliin-hame ; Peas ajude asemel roostetand traadid , Poeesiat ründavad vaimsed kastraadid . 
2697	NA	 Lugu oli kuni lõpuni lausa sülgepritsivalt sõjakas , alliksaaretu . 
2697	NA	 Kaalep vist ei lugenudki läbi , laskis lehe edasi ja ütles üheainsa sõna : toores . 
2698	NA	 Jott mõtles nüüd , kui mitmetahkne ometi on sõna toores : küpsemata , aga ka kasvatamata , näkkulööv . 
2698	NA	 Alliksaar oli valinud samad vahendid ja värvid mis Hermelin . 
2698	NA	 Seis 0 : 0. 
2699	NA	 Tont seda Ljudakest teab , mõtles Mats Traat oma naisest , kas andis Aksel Tammele mu palve edasi , nagu ta kinnitab , või tuli tal tookord Tallinnas midagi paremat vahele ; miks siis vastust ei saadeta ? 
2700	NA	 Traat kolas sahtlis natuke ringi , leidis joonelise lehe , see oli Ludmillal kahe silma vahele jäänud , kui ta paberit otsis oma lõputu novelli tarbeks . 
2701	NA	 Pime oli käes , Ludmilla oli nähtavasti Moskva tulede vahele eksinud , tõenäoliselt leidis ta mõnelt kohvikutrepilt mõne uue isiku , kellele kulus luule ettelugemine hädasti ära , Mats ei jaksanud nagunii enam kuulata . 
2701	NA	 Ludmilla oli särav isiksus , eriti siin Moskvas - Eestisse tundus teda pisut üle normi saavat . 
2701	NA	 Igas seltskonnas kinnitas ta Eestit meeletult armastavat , mis ju vale ei olnud , igas seltskonnas luges ta häid ja paremaid luuletusi vene ning eesti keeles , peast ja eksalteeritult , see äratas tähelepanu , see külvas imestust , et kellelgi luule nii käepärast on ja veel mingis väikses keeles - kas seal tõesti nii voolavat luulet kirjutatakse ! 
2701	NA	 Matsile läks asi igavaks , ta mõtles vahel , et Ljudake on pisut sarnane Lembit Remmelgale , keda peetakse säravaks anekdoodivestjaks tema neljakümne kuue anekdoodiga . 
2701	NA	 Inimlikel võimetel on ju piirid . 
2701	NA	 Novelli kirjutamine ei edenenud Ljudakesel mitte üks põrm , ehk küll igal õhtul olid uued ideed ; teisipäev lähenes ebaloomuliku kiirusega , mil novell pidi proosaseminarile arutamiseks esitatud saama . 
2701	NA	 Kirjanikunimi oli Ludmillal küll ammuilma valmis - Armteos ; armastus ja kirjandus , kaks minu kirge , ütles ta ise , miks ei võiks Ludmilla Fjodorova-Traat olla Armteos , kui Eugenia Moorberg on Kersti Merilaas , eks meri ja laas ole sama kaunis kui arm ja teos , ütles ta ülepäeviti . 
2702	NA	 Kirjandusinstituudi intrituba oli pisuke , õigupoolest oligi hea , kui teine kuskil kolas ega passinud peale , kuidas sa tooliga kõlgud , koorukesi närid või ümised ja kuidas sul mitte kuidagi ei edene . 
2702	NA	 Ei edenenud sellepärast , et ei teadnud , kus teine kolab , ja kui teine ei kolanud , siis ei edenenud sellepärast , et teine peale passis või sobimatul ajal abikaasalikke nõudmisi esitas . 
2703	NA	 Mats Traat kirjutas : 
2704	NA	 Moskvas 14. X 61 
2705	NA	 Lugupeetud A. Tamm ! 
2706	NA	 Sokolovi komplekteeritud tõlkijate rühmaga on Eesti Nõukogude kirjandusele osutatud karuteene . 
2706	NA	 Söön viie aasta pärast ära oma vanad kirsasaapad , kui sealt tuleb üksainuski tõsine tõlkija . 
2706	NA	 Igatahes need tüdrukud räägivad rahumeeli , et eestlastel polevat üldse kirjandusklassikat , Tõde ja õigus olevat Vilde näidend ja just enne Moskva-sõitu olevat nad Kirjanike Liidus näinud Juhan Sütistet . 
2706	NA	 See on põrutav ! 
2706	NA	 See ei tähenda muidugi , et ma poleks heatahtlik , mis puutub kaasmaalastesse . 
2706	NA	 Oleks pidanud valima grupi , kes - kurat võtku ! - armastaksid kirjandust . 
2707	NA	 Mats kirjandust armastas , see armastus viiski teda Moskvasse Kirjandusinstituuti , see armastus tegi võimalikuks , et ilma Eesti-poolsete soovituskirjadeta , tegelikult ilma Eesti teadmata oli ta kohale sõitnud ja sissegi saanud - konkurss oli 73 inimest ühele kohale ! 
2707	NA	 Veni , vidi , vici , muigas Mats Traat nüüd ; talle meenus , kuidas Tallinnas Kirjanike Liidus paanika olevat tekkinud , kui instituudist tema kohta küsiti ja kellelgi polnud õiget aimu , kes sihuke Traat on ja kuidas tundmata poiss , ise veel parteitu ka , kirjanike parteialgorganisatsiooni teadmata nii kõrgesse kohta sattus . 
2708	NA	 Vabandage , sm. Tamm , seda joonelist paberit , aga Moskvas pole kirjutuspaberit müügil , ei paberit ega seepi . 
2709	NA	 Palun teid tagasi saata need surnud , mis abikaasa jättis sinna majja ja mida ta käis tagasi nõutamas , Teid leidmata olevat ta sellekohase sedeli jätnud . 
2709	NA	 Ühtlasi mainige , milliseid muljeid ja reaktsioone kutsusid need esile elavais . 
2710	NA	 Austavalt 
2711	NA	 Teie Mats Traattlasi mainige , hh . 
2712	NA	 Harala elulood olid Matsil väga südamel . 
2712	NA	 Ta kavatses neilt kaks-kolm nahka võtta : esitada nii Moskvas seminarile kui lülitada diplomitöösse , kui ka avaldada Eestis noorte luuletajate kassetis . 
2712	NA	 Autor ise lootis neist palju - seesuguseid luuletusi polnud Eestis veel olemas , ehk küll mujal maailmas juba liikusid . 
2712	NA	 Moskvas sai igasugust kirjandust lugeda , instituut allus Kirjanike Liidule , mitte haridusministeeriumile , siin ei viitsitud tudengitel eriti silma peal hoida , kuni avalikku skandaali ei tulnud . 
2712	NA	 Sulaaeg oli küll juba möödas , kui Mats Traat sügisel 1959 Moskvasse jõudis , ent vanemate kursuste tudengid mäletasid noid staadionitäisi luulekuulajaid ja meeletut maailmakirjanduse tulva ning vabaduse vaim lehvis auditooriumis vahetevahel ; kes vasikas kord vabalt kepsutanud , katsutagu tollest veel lolli lehma teha ! 
2713	NA	 Siin suures linnas ja võõral maal tulid kodukandi mälestused nii elavana , nii värvikana silma ette , et Harala elulugusid oli kerge kirjutada , need kippusid ise paberile , ehkki Traat elust maha ei kirjutanud - siis ei saaks ju Eestisse tagasi minna , heidetaks liialdamist ja lausa luuletamist ette , kusjuures eriti vihased oleksid need külamehed , kes välja jäetud . 
2713	NA	 Iga inimene väärib eepost , aga Matsi huvitab isamaa ajalugu . 
2714	NA	 Mõni surnu jäi Tammele saatmata - esiotsa , kuulame enne maad . 
2714	NA	 Näiteks Peeter Ots . - 
2715	NA	 Hea et ta seda esiotsa ei saatnud , liiga kontsentraat , ei taha põhjustada trükkipanijale rabandust , et eestipoiss seal Moskva linnas peast segi on läinud . 
2715	NA	 Keegi peab ju neist asjust ka rääkima hakkama , kui esimesel õnnestub , on pretsedent loodud ja auk müüris . 
2716	NA	 Uks kääksatas , Ludmilla ilmus nähtavale , naeratus ees , paikäsi taga . 
2716	NA	 Ei olnud tarvis otsa vaadatagi , et aimata , mis tal mõttes . 
2717	NA	 “ Oled üksiti juba riides , kas sa viiks mu kirja posti , ” palus Mats . “ Sellega on kiire , muuseas ! ” ähvardas ta . 
2718	NA	 Ludmilla võttis prillid eest , puhastas neid pitsilise ninarätikuga , parem prilliklaas oli juba aastaid mõranenud - kolm pragu jooksis kiirtena silmanurgast kõrvade poole . 
2718	NA	 Prille polnud kuskilt saada . 
2718	NA	 Tühja kah , ütles Ljuda ikka : sa oled nii suur ja nii armas , et näen sind ka ühe silmaga ! 
2719	NA	 “ Olen tagasi nagu välk - ja siis ! ” naeris Ludmilla oma kuulsat aknast-välja-naeru , ennegu prillid jälle ette pani , et minna . 
2720	NA	 Ludmilla teadis , millele Mats oma ähvardusega vihjas . 
2720	NA	 Ühel tuisusel õhtul oli ta läinud Matsi kiiret kirja viima rongi postivagunisse - tookord viibisid nad Tartus Ludmilla ema juures Lepiku tänavas - ja äkki , meeletust Moskva-igatsusest aetuna oli ta ära sõitnud , kodukittel kasuka all , ihupesu oli küll korralik , ja kotis vaid juhuslik hulk raha . 
2720	NA	 Ludmilla igatses aina , ta oli loodud igatsema . 
2720	NA	 Ta pole iial kavatsenud Matsile haiget teha , ta imetleb ja jumaldab Matsi , seda suurepärast inimest ; armastada võib keda tahes , aga imetleda ning jumaldada saab ainult Matsi , üht eestlast , nurgelist maameest , ausat ja põhjalikku . 
2720	NA	 Ludmilla on alati arvanud , et ainult eestlasega tahab abielluda , ja nii see läkski , kui nad Kirjandusinstituudis kokku said - Lepiku tänavast oleks ju Mats vaevalt teadnud teda otsida . 
2720	NA	 Ludmilla oli oma meelest hea perenaine , ema oli tüdruku vastu nõudlik olnud , ükskord koguni ta sõrmenukid veriseks peksnud , kuna tüdruk triigitud pesu polnud kappi virnastanud nagu kord ja kohus - viimane murdejoon ees . 
2720	NA	 Ta teenis Matsi meeleldi , kui midagi vahele ei tulnud . 
2720	NA	 Üks sobimatus neil oli , üksainuke - Ludmilla oleks hellust igatsenud rohkem kui sel kandilisel eestlasel mõttes oli . 
2720	NA	 Oh jaa , Ludmilla palveles oma ihu , oma siledaid võimeldud liikmeid , oli ta need ju kiskunud luutuberkuloosi kipsisängist . 
2720	NA	 Ta oli aastaid Kalevi tänava sanatoorse kooli raudvoodis lamanud ja küllap just sinna lapsesaamise võimaluse jätnud ; ehk sellepärast oligi ta nii küllastamatu , nii armunud oma ihusse . 
2720	NA	 Mis selles siis paha on ? naeris Ludmilla enesele ja sinisele postkastile , näe postkast on ka küllastamatu ! 
2720	NA	 Ta silmas aadressi - Aksel Tamm , nojah , see pole vist märkustega varustatud elulugusid tagasi saatnud . 
2721	NA	 Aksel Tamme kabinetis oli Jott Tee . 
2721	NA	 Kui nad oma asjad läbi olid vaielnud , üles Jott , et ta sai Matsilt kirja , Mats olevat rahutu oma surnute pärast . 
2722	NA	 Tamm ohkas : 
2723	NA	 “ Ta kirjutas mulle ka , aga , Jumala eest , asi pole pooltki selge ! 
2723	NA	 Mitut sõda korraga pole otstarbekas pidada , Eesti Riiklikus Kirjastuses käib praegu igavene lahing Sirge romaani Tulukesed luhal ilmumisloaga , mis on tegelikult eestiaegse romaani nõukogustatud taastrükk . 
2723	NA	 Sirge on ikkagi teeneline kirjanik ja Ülemnõukogu saadik ning ajab toimetaja parandustele sõrad vastu . 
2723	NA	 Mõistagi pole neid parandusi toimetaja välja mõtelnud , aga kirjanik ei tohi ju teada , et meil Glavlit on või et tema manuskripti mitu majatäit inimesi loeb , igaühel pliiats peos ja telefon kõrval . ” 
2724	NA	 “ Mis parandused seal siis olid , näiteks ? ” 
2725	NA	 “ Kokku 74. 
2725	NA	 No näiteks oli Sirgel lause , et eestlus võrdsustati kontrrevolutsiooniga , parandus oli , et natsionalism võrdsustati kontrrevolutsiooniga ja umbes selles vaimus edasi . 
2725	NA	 Sirge nõudis raamatusse uue teksti lisamist , kus ta lugeja poole pöördus ja parandused ette kandis . 
2725	NA	 Ilmsüüta toimetaja lasti ametist lahti , komisjon pandi kokku ja Sirgega tehti kompromiss - viis lehekülge uuesti trükkida ja vahele kleepida . 
2725	NA	 Siis leiutas tsensuur , et Jaan Tõnisson on Sirgel kah kuidagi progressiivne , veel üks lehekülg ümber trükkida ! 
2725	NA	 Rehkendage ise , kuus korda kakskümmend üks tuhat lehte raamatust välja rebida ja uued asemele kleepida ! 
2725	NA	 Sihuke on asjade seis . ” 
2726	NA	 “ Sirge tehti sirgeks , ” ütles Jott . “ Traat on valele poole sirge , aga tema on uuem ja kõvemast materjalist . ” 
2727	NA	 “ Kui olen välja haudunud lollaka vormeli , millega kaitsta tema surnuid - mis mulle põhimõtteliselt meeldivad - , siis läheb lahti . ” 
2728	NA	 “ Edu teile , Aksel Tamm ! 
2728	NA	 Minagi loodan teie peale . ” 
2729	NA	 Aksel Tamm võttis Harala hauakirjad jälle ette . 
2729	NA	 Jah , see poiss ei tee oma järeldusi sadade raamatute abil , vaid sadade inimeste järgi , kellega koos on tööd rüganud , vaielnud ja vandunud . 
2729	NA	 Eesti küla käidud tee . 
2729	NA	 Käsitleb teravaid poliitikaküsimusi nagu juhuslikult haaratud primitiivsete eluloovisandite kaudu , saad aru - maaelu idiotism pole lihtsalt Marxi ilus ütlemine . 
2729	NA	 Need tekstid balansseerivad luule ja proosa piiri peal , haaravad faktiga , aga ka teostusega , igast eluloovisandist oleks saanud poeemi , Traat leiab mahukad detailid , käsitleb eluloo murranguhetke . 
2729	NA	 Need inimesed ei ole vaenlased , ei . 
2729	NA	 Kas sellest piisab kaitsekõneks - Marx on ju nimetatud ja vaenlased ? 
2729	NA	 Ei vist . 
2729	NA	 Poleks ime , kui Harala elulood ilmuksid vaid osaliselt ja ülejäänud peaksid laagerduma aastaid , kui mitte aastakümneid . 
2730	NA	 Aksel Tamm kirjutas : 
2731	NA	 Tallinnas 16. okt 61 
2732	NA	 Lugupeetud sm. Traat ! 
2733	NA	 Harala elulood panevad lugema . 
2733	NA	 On huvitavad ja neis on mingi tore tõsidus - ei tea , kas sellepärast , et surnutega tegemist ? 
2733	NA	 Saadan need Teile nüüd ära . 
2733	NA	 Kui nende kallal edasi istute , võiks mõelda , ehk saaks vähendada patriarhaalsust , mida neis kõvasti on . 
2733	NA	 Meile ajaliselt ja sisuliselt lähedasemad elulood eredamaks ! 
2733	NA	 Ja praegu on tsüklis proosa luulega segi . 
2733	NA	 Kas jätate või teete luulesse ümber ( mõtlen vabavärssigi ) ? 
2734	NA	 Jõudu soovides 
2735	NA	 A. Tamm 
2736	NA	 Tamm jäi mõtisklema selle üle , et eesti elus on murrang toimunud ja luule kõige mobiilsemana reageerib kõige enne . 
2736	NA	 Ellen Niidult kui eelkäijalt oli luulekonsultant Tammel vähe üle võtta , aeg ei soosinud noorte tulekut kirjandusse , aga temal on kausta vahel terve hulk lootusi - seesama Traat , siis Seppel , Ruud , Hellat , Põldmäe Jaak , Paul-Eerik Rummo , Suuman , Kalle Kurg ja peoga veel peale . 
2736	NA	 Maksab elada . 
2737	NA	 Mats Traat kirjutas vastuseks : 
2738	NA	 Harala elulood kätte saadud . 
2738	NA	 Patriarhaalsust vähendada ei saa ega tahagi , see tsükkel on mõeldud palju laiemalt ja mitmekesisemalt , kõik pole kirjas . 
2738	NA	 Mõningane proosa peab seal olema , sest need on ometi täisvereliste talumeeste elulood , mitte lillemüüjate pikantsed elulookesed . 
2739	NA	 Traat oli väga võitlusvalmis . 
2739	NA	 Instituudis oli retsensent ütelnud - neid ei saa esitada , need on fašistlikud elulood , ent luuleseminari juhendaja Lev Ošanin lubas teise retsensendi võtta . 
2739	NA	 Nojah , Ošanin on korralikku kasvu , korraliku väljanägemisega , naiste juures edukas , tal pole mingeid komplekse . 
2739	NA	 Teda ei teinud nõutuks isegi need kolm rida - 
2740	NA	 Võib-olla ta ei aimanud , et Mats räägib venelastesse puutuvast Eesti asjast , mitte globaalprobleemidest . 
2740	NA	 Vene keeles kõlabki see teisiti . 
2741	NA	 Ludmilla tormas tuppa . 
2742	NA	 “ Tead , Mats , sinu retsensent viidi hullumajja ! 
2742	NA	 Päriselt ! ” 
2743	NA	 Mats naeris tugevate hammaste välkudes : 
2744	NA	 “ Ei tea , kas mu Eesti vastaseid ka sama saatus peaks ootama ? ” 
2745	NA	 “ Looda sina ainult ! 
2745	NA	 Ma sain teada , et tillukeses Eestis on praeguseks keelatud autoreid arvult sama palju kui terves suures Vene Föderatsioonis - kolmekümne ringis . ” 
2746	NA	 “ Meie oleme ikka olnud paavstlikumad kui paavst ise . ” 
2747	NA	 Ludmilla hakkas teed keetma , aga Mats mõtiskles vabavärsi üle . 
2747	NA	 Kindlasti oli Tammel õigus nuriseda , nii delikaatselt kui ta seda tegigi . 
2747	NA	 Head vabavärssi on seepärast vähe , et paatos peab olema , teatav hingeseisund pluss tugevad , võimsad kujundid . 
2747	NA	 Muidu kukub välja õnnetu , kehv proosa - nagu mõnes Harala eluloos , kus paatos pole kujundit leidnud . 
2747	NA	 Vabavärss on seminaritööks hea , vene keelde tõlkimisel ei lähe riimid kaduma , ent toortõlge toob halastamatult kõik esile , loominguline päike paistab otse silma ja keelevigurdustega ei saa ennast õigustada . 
2748	NA	 Ludmillale meeldis Matsi silmitseda teejoomise juures sedaviisi külje pealt , imetleda mehe enesekindlat , esileküündiva ninaga profiili . 
2748	NA	 Klassikaline mees , väärtuslikum osa Ludmilla omandist . 
2749	NA	 Ta istus jälle Werneris oma põliskohal , vagunsaali eelviimases latris , näoga ukse poole . 
2749	NA	 Tema ümber oli ring noori tuntusi - Hellat , Ehin , Paul-Eerik , Suumani Sass , Kaplinski , Mati Unt , Raitviir ja mõned seljad paistsid veel . 
2749	NA	 Kummaline mees , kirjutas alati , valged paberilehed ja teritatud pliiatsid ees , ja kõneles sinna juurde valju ning ebameeldiva häälega , žestikuleeris kui tuuleveski . 
2749	NA	 Tema austajaskond koondus tihedasse huviringi , nende ümber oli tükk tühja maad ja põlglikke pilke . 
2749	NA	 See oli Artur Alliksaar , mees kui magnetraud , mis ühtesid vastupandamatult tõmbas ja teisi mitte . 
2750	NA	 Tassi kohvi raha leidus tal alati , mõni tegi teise tassi välja , selle juures siis loometöö kulges , ilma salatsemata , maailma silme all ja päevavalgel ; ta luges poole pealt katkendeid ette , arutas kõigiga ümberringi ja hakkas kohemaid parandusi tegema ; kui valmis sai , luges uue innuga juba vahetunud publikule . 
2750	NA	 Tema siin ja Juhan Smuul Tallinnas olid kaks loojat , kes pidevas fantaasiaseisundis viibisid ja ettesattunuid valehäbita oma loomeprotsessis osaliseks tegid , ning kui järg jälle käes , eemaldusid vaimus või ruumis , tundmata teiste inimeste vastu rohkem huvi . 
2750	NA	 Aga kui erinevad nad muus olid ! 
2751	NA	 Pärast loomisse sulgumist ja sulgumisest avanemist luges Alliksaar jälle , korduvaid häälikuid rõhutades - 
2752	NA	 Mingi lummus , mingi kõlade kõiksus aheldas kuulajaid . 
2752	NA	 See oli muusika . 
2752	NA	 See oli sfääride muusika , teadsid targemad , nendegi laused rütmistusid , kõlakujundid kuhjusid , tekitades häälikuhääli mõttemonumentide ümber . 
2752	NA	 Jott oli mõnigi kord juba poolpüsti tõusnud , vaim valmis liituma tolle seltskonnaga , ent mingi ujedus oli tagasi hoidnud , kord tundus , et neil on pooleli liiga omavaheline jutt , teinekord oli Alliksaar äkitselt käratsema pistnud või pühalikult kirjutama asunud . 
2752	NA	 Ikka polnud aeg küps . 
2752	NA	 Jott oli tasapisi uurinud , kuidas Alliksaare jüngriks saadakse . 
2752	NA	 Ei saadagi , lihtsalt ollakse , seletati talle , ta ei kutsu kedagi ega tõuka kedagi , kõik on vabad tulema ja minema millal tahes . 
2752	NA	 Noh aga - peab ta ennast seltskonna juhiks , vastutab ka nende eest ? 
2752	NA	 Ma arvan küll , ütles Ehin , oma ettekujutuses on ta mitteametlike või põrandaaluste poeetide juht , mängib teadlikult esimest viiulit ; vahel läheb liiale ja tekib teatud tüdimus tema ohjeldamatust jutust , aga teisel päeval nähakse teda jälle hea meelega . 
2752	NA	 Alliksaar peab ennast ainult luuletajaks , mitte millekski muuks , arvas Hellat , see et ta vahepeal õlletehases kaste tõstis , on häbi ja õnnetus ; muide , polnud haruldane , et ta õllevaadi püsti upitas ja otsa ronis ja kõige rahvale luulet luges - töö ajal ja täiesti eksprompt muidugi , keelatud autorid hulgas ; ta võis üldse igal pool luuleõhtu korraldada , maabussijaamas näiteks , nii et inimesed oma bussist maha jäid . 
2753	NA	 Teinekord kergitas Jott jällegi sama küsimuse üles . 
2753	NA	 Madis Kõiv ütles : Artur Alliksaar ei pretendeeri millelegi muule kui geniaalsusele , see tähendab - mitte millelegi ; teda ei solva keegi ega miski , kibestumiseks ei ole põhjust ; geniaalsuse taotlus on tal kosmiline hoiak , ta elab kõiksuses , talle ei paista tähistaevas niisugusena nagu surelikele , ta on ise kõiksuse keskmes ; on ta ju vangipõlves kirjutanud Optimistliku eleegia . 
2753	NA	 Ja Kõiv tsiteeris - 
2754	NA	 Jott arvas aru saavat taolisest elukäsitusest , talle tundus nüüd hoopis teistsugune too pikk kõhn terava ninaga olend , kes oli oma ülikonnast välja kasvanud , kes rääkis ekstaasis või põrpivalt tundide kaupa , kes keeras untsu koosolekute soliidsuse , keda Erni Hiir loobus Õpetaja tänavasse sisse laskmast , kuna püsikülaline kippus Hiirt oma lemmikluuletajaks tituleerima ja igal võimatul juhul deklameerima tema noorusvallatusi . 
2754	NA	 Hiire järglane Kalju Kääri suhtus Alliksaaresse pigem muigega , nimetades Alliksaart ja Kõivu kaheks vaidlevaks võsafilosoofiks ; sellegipärast andsid partorg Liis Haberman ja prodekaan Linda Eringson ülikooli kohviku šveitserile käsu seda noorte hullutajat mitte sisse lasta . 
2754	NA	 Aga Werner oli talle vaba . 
2754	NA	 Seal ta luuletas ja luges ette - 
2755	NA	 Kord sattus Jott nägema ja kuulma kahe võsafilosoofi vaidlust , tõsi küll , vaid ositi , sest too vaidlus vältas terve päeva , ilma et oleks teemast välja eksinud - Jott käis vahepeal ametis ja kui naasis , kestis sama päevakorrapunkt . 
2755	NA	 Nad olid kolmekesi tulnud , Alliksaar , Kõiv ja Õiglane , vagunsaalis ei olnud istuda , nad tõmbusid kempsudest mööda tagumisse toakesse ja hakkasid peale . 
2755	NA	 Teemaks sattus vabavärss . 
2755	NA	 Kõiv tundus arbujaid pooldavat , Alliksaar unustas kõik omaenda sonetid ja hulkriimid ning kaitses vabavärsi ainuõigust ja edemust , Õiglane oli rohkem publikuks ja kohtunikuks , kuni väsis , et tähelepandamatult kaduda . 
2755	NA	 Tõukepakuks oli Alliksaare Tualettide kontsert , mida autor pidas oma väheseks õnnestunud asjaks , aga Kõiv ihales Talvikut ega saanud toda Kontserti loetukski . 
2755	NA	 Võeti siis tekst ette , kisti sellest ribasid ja pilluti neid poeesia maailmanimedele vastu vahtimist , karjuti kõvasti , aga mitte teineteise peale , vaid teineteise väidete vastu , argumentum ad hominem polnud kombeks . 
2755	NA	 Tagatoas seinad paisusid , et uudishimulikke ligi lasta , ent varsti hakkasid kokku tõmbuma , sest manulisena viibida tundus eluohtlik isegi eestubades . 
2755	NA	 Vaidlus käis vaidlemise enda pärast , kumbki ei kaitsnud oma seisukohta , mingit seisukohta polnudki , mõlemad mõnulesid vastase hoopi oodates , nautisid selle professionaalsust , et oma vasaksirge käiku panna . 
2755	NA	 Päike kerkis keskhommikusse , veeres üle lõunakaare ja valmistus magama heitma . 
2755	NA	 Kohviku juhataja tuli häbelik-vihaselt vabandama , et kohvik on suletud , kas seltsimehed ei sooviks jätkata homme . 
2755	NA	 Alles nüüd nad ärkasid üles , surusid teineteisel tunnustavalt kätt nagu pärast tasavägist heitlust poksiringis , mõlemal nina lommi löödud , aga veel hammas verel . 
2756	NA	 “ Hääl hakkaski valutama , ” ütles Madis Kõiv , kui nad öhe kadusid . 
2757	NA	 Jott Tee istus sel ajal oma längus seinaga ülakambris ning luges Tualettide kontserdi ümberkirjutust . 
2757	NA	 Ta kriipsutas üht kui teist alla , aga mida enam lõpu poole , seda enam jooksid kriipsutused üheks jooneks kokku . 
2757	NA	 Mängulusti tundis ta peaaegu sama võimsalt kui need kaks seal Werneris . - 
2758	NA	 Oli taevaliku tasemega kroogete kontsert . 
2759	NA	 Siidide viisid siuglevad välja sordiini alt . 
2760	NA	 Pihtade unisevõitu unisono kohta on sääred liigagi hästi häälestatud . 
2761	NA	 Sellistega võib pagan teab mille välja mängida . . . 
2762	NA	 Neli tihedat lehekülge . 
2762	NA	 See ületab isegi Underi absoluutse nägemise , mõtles Jott , see ületab isegi Alveri absoluutse kuulmise , see sõnavulkaan on eesti kirjanduses enneolematu ja pärasttulematu ning järeletehtamatu , ja on kuritegu , et seni trükkimatu ja kättesaamatu . 
2762	NA	 Alliksaar on absoluutne rääkimine , absoluutne luule . 
2762	NA	 Ja temal lasub absoluutne avaldamiskeeld . 
2763	NA	 Ma olen õnnelik , mõtles Jott Tee - Alliksaar jt. 
2764	NA	 Madis Kõivu taas kohvikus kohates ütles Jott talle : 
2765	NA	 “ Tuline kahju , et teie vaidlust üles ei kirjutatud ! 
2765	NA	 Miks makki kaasa ei võeta ! 
2765	NA	 Mälu järgi ei taasta midagi , sest järgmine rakett kustutab eelmise valguse . ” 
2766	NA	 “ See oligi määratud lenduma , see räägitigi õhku . 
2766	NA	 Alliksaar on Sokratese tüüpi inimene . 
2766	NA	 Kui ta kirjutabki oma luuletuse üles , siis kingib ehk ära või jääb see kuurialuses tuule lehitseda . ” 
2767	NA	 “ Õige küll , ta on kahe reaga öelnud : Et väikesed sõnad säiliksid , on tarvis toredat marmorit ; Suuri sõnu säilitab õhkki . 
2767	NA	 Täpne sõnastus . 
2767	NA	 Aga kahju ikka , järelpõlvedest on kahju . ” 
2768	NA	 Jott jäi märgutama : nii see vist on , inimene elab tõeliselt , kuni ta loob ja kuni loomise tulemus pole tähtis ; edev ja edasipüüdlik mõtleb loomingust rohkem kui loomisest . 
2769	NA	 Kaasavõtmist kuidagi taotlemata sattus Jott Tee Alliksaarte poole - lihtsalt kukkus nii välja ; noore sügise tihkes hämaruses teiste kannul kuskil Ilmatari ja Vikerkaare tänava vahel leidis ta end osalt pooleli , osalt laguneva maja künniselt . 
2769	NA	 Alliksaared polnud koju jõudnud ; püsikülalised teadsid , et lukk vaid teeskleb lukku , mindi sisse , võeti tuli üles , esimeselt kaasatoodud veinilt kaksati müts maha , kes toetas end ainukesele taburetile , kes koiku servale , kes põrandale , klaas käis ringi . 
2770	NA	 “ Mille eest ta õieti istus ? ” tahtis keegi noorematest teada . 
2771	NA	 Hellat kostis : temast on palju müüte ja ega tema ühtegi ümber lükanud ole , üks neist räägib , et pidas raudteel raamatupidaja ametit ja kassaraamatute klappimatuse pärast sai kuus aastat ; kas kasutati tema iseloomu ära või oli tegemist alliksaareliku raamatupidamisega , igatahes ei usu , et tegelikult seal mingit ametiseisundi kuritarvitamist oli . 
2771	NA	 Kindlasti ei olnud , kinnitasid teised , küllap oli seal kangekaelsete numbrite stiihia . 
2771	NA	 Aga kas te seda müüti olete kuulnud , et Alliksaar ise kaebas enda peale ja nõudis poliitilist paragrahvi ? 
2772	NA	 Nüüd võttis Jott sõna . 
2773	NA	 “ See polegi müüt , ma kuulsin Oskar Kuningalt , kellega ta Narvas parandusliku töö laagris koos istus - seal oli muide võimas seltskond , Riho Päts ja Tuudur Vettik näiteks ; Alliksaar ei tahtnud poliitilistega võrreldes alaväärtuslik krimka olla , saatis Moskvasse palvekirja ja nõudis enda uut süüdimõistmist ; kirjas olnud umbes selline lause , et tal on häbi olla süüdi mõistetud kriminaalse paragrahvi järgi , kui paljud eestlased on ilma süüta kinni poliitilisega ja on täiesti arusaadav , miks nad oma seitsmesaja-aastaseid rõhujaid vähem vihkavad kui aastaseid . 
2773	NA	 Nimetas seal saksa sõjaväes teenimist . 
2773	NA	 Ja saigi 25 pluss 5 kätte . 
2773	NA	 Siis tuli muidugi pikk tapp Venemaale . 
2773	NA	 Ja vabaks sai palju hiljem kui teised , alles 1957. 
2773	NA	 Eestisse tagasi ei lubatud , olevat salaja siiski tulnud ning Ain Kaalep olevat käinud miilitsajaoskonnas tema eest kostmas . ” 
2774	NA	 Alliksaarest võib kõike uskuda , arvati , tal on tarvis saada õigeks oma põhimõtete ees - ükskõik mis hinda makstes . 
2775	NA	 Teine veinipudel oli poole peal , kui pererahvas koju jõudis . 
2775	NA	 Artur ilmutas kutsumata külalistest heameelt , pani kohviveekopsiku kohe hakkama , Linda torkas keset tuba seisvasse punasesse tellisahju küdema kaks haavahalgu - ühelainsal oleks igav põleda , ütles ta ise - ja tegeles nende tokitsemisega , et kiiremini süsi saada ja putru või supikest seltskonnale sussitada . 
2775	NA	 Kolmeaastane valgepäine poisslaps , kes aastal 1961 Juri Gagarini järgi Jürgen nimeks saanud , askeldas ringi , oli kangesti viisakas ja ütles kõigile teie . 
2775	NA	 Andres Ehin istus temaga nurka araabia keelt rääkima , mida kumbki ei osanud , selles seisiski asja mõte . 
2776	NA	 Artur aga kõneles oma juttu , kõndis kõneldes edasi-tagasi , nii palju kui istujate koibade vahel ruumi oli ; Jotil oli teda raske jälgida - tundis vajadust mõnd lauset mällu vajutada või kujutletavat vastuväidet vormida , kuid jutt oli edasi voolanud , kaugele sellest , kuhu Joti mõte kinni oli jäänud ; see oli nagu kärestikuline jõgi , kohisev ja kiirevooluline ja aimamatute käänakutega ning kihutas kallasteta mere poole . 
2776	NA	 Mis homme sellest mäletatakse , küllap on kõik kadunud nagu vesi sõrmi vahelt ? 
2777	NA	 “ Valgus on väärtuslikum sääl , kus teda on vähem ja kus ta säilitamine nõuab pingutust , vaprust ja visadust . 
2777	NA	 Kes on valgusest sündinud , sellel pole hirmus ükski öö . 
2777	NA	 Peab õppima armastama oma osa arengut vihkavas ja vabadusevaenulises maailmas , nii loomulaadivõõras kui see ka ei oleks . 
2777	NA	 Ja niikaua kui ei suudeta päris täpselt tõestada , kumb on kõrgem väärtuse ja tähenduse poolest , kas võitlus või kannatus , ründab martüüriumi must tuli meie südamete otsinguid rohkem kui mõõgasära julm maagia . 
2777	NA	 Sügav , võltsimatu ja täiuslik kannatus on ikka olnud valitud hingede eriliseks eesõiguseks . 
2777	NA	 Tuleb koondada kogu hingejõudu , et kanda valu nagu kantakse ehteid , uhkust ja naeratusi . 
2777	NA	 Valitseval positsioonil selles kurbuse ja kurjuse , hirmu ja vihkamise maailmas on see , kes evib rikkamaid ja mitmekesiseimaid kujutelmi . 
2777	NA	 Ühegi perspektiivi süngus ei saa masendada igavikumatkureid , kuni nad teavad , et Prometheuse püsimine tagab tule . 
2777	NA	 Lõpuks on tõenäoline , et mingil moel ja määral maitseb meie südame ülevoolavast karikast see , keda iidseist ajust nimetatakse Jumalaks ja kellesse uskumine hinge tarbena kuidagi ei seisa vastuolus mõistusega , kuna meie ei evi ühtki tõsist põhjust kahelda ta olemasolus . 
2777	NA	 Niiviisi ei lähe võib-olla kõige juhuslikumgi tilgakene kaotsi universumi suures valguseringes . ” 
2778	NA	 “ Oh ma olen nii hurmunud , ” ütles Linda Alliksaar ehmatavalt äkki , ahjupaiste kuma laiasarnalisel näol . 
2778	NA	 Kõigi pilgud pöördusid tema poole . 
2778	NA	 Ta ütles : “ Teate , Artur peaaegu ei korda ennast , ei kõnes , ei luules , tal on absoluutne mälu , millele pilk on langenud või mida ise ütelnud , seda mäletab aastate pärast . 
2778	NA	 Ma olen ümber kirjutanud kõik Arturi laulud , kümme tuhat rida on seda , ma tean , mis see on . ” 
2779	NA	 Artur tõmbas kirjutusmasinast lehe ja luges . - 
2780	NA	 Alliksaare ühe tänase mõtte võttis Jott hommikupoole ööd teemoonaks kaasa : Minu vabadus on nii täiuslik , et tahes-tahtmata meenutab lindude või taimede vabadust ; olen vormiliselt võttes suure , rikka ja võimsa riigi vaba ja võrdõiguslik kodanik , kuid ei olele ühtki nimetamisväärset eset , mida võiksin lugeda enda omandiks ; mind ei kammitse miski . 
2781	NA	 Jälle oli lugejal põhjust pahandamiseks . 
2782	NA	 Allkorruse Salmet on lollitatud , ja kes veel lollitas - Loomingu Raamatukogu ! 
2783	NA	 “ Tuli kaksiknumber 22/23 , postkastis oli Enn Vetemaa Lumesõda , näete see , seltsimees Tee , aga vaadake ise , teil on postkastis Rummo Lumevalgus-lumepimedus , samuti number 22/23 ! 
2783	NA	 Millest selline vahe tegemine tellijate vahel , Rummo on ometi kuulsam luuletaja , igaüks teab juba tema isa ! ” 
2784	NA	 Raamat kukkus pahandaja pihust ja Salme ei uskunud oma silmi - trepikoja põrandal lamas suuresilmne Paul-Eerik , kui ometi oli kukkunud kräsupäine Vetemaa ! 
2785	NA	 Jott Tee tõstis haigetsaanu maast , silitas hellalt üle ja nüüd oleks võidud naerda - kaksiknumber oli edepidi Enn ja tagupidi Paul-Eerik või siis vastupidi - eestpidi Rummo , pea ülespidi , ja tagantpidi Vetemaa , pea alaspidi . 
2785	NA	 Aga Salme ei naernud , ehk küll oli mõlemad noored poisid endale saanud , hind kokku 20 kopikut , mis tegi ühe saunapileti või kolm klaasi kohvi . 
2785	NA	 Kena vaikne inimene Salme oli veerand sekundit vait ja pistis siis tänitama : 
2786	NA	 “ No kumba pidi ma selle nüüd riiulisse panen ! 
2786	NA	 No kuda saan ma selle noore Paul Rummo panna vana Paul Rummo kõrvale , kui see on Vetemaa ! 
2786	NA	 No kuda ma selle teise saan V-tähe peale Paul Viidingu kõrvale panna , kui see on poolest saani Paul-Eerik ! 
2786	NA	 No öelge nüüd teie , miks nad nii tegid ? ! ” 
2787	NA	 “ Vast tollepärast , et muidu oleks üks neist esimene ja teine teine , aga kumb oleks esimene ja kumb teine ; teine oleks nagu miskit teisejärgulist ja esimene oleks nagu läbikäidav tuba , aga nüüd on kummagil oma sissepääs ja mõlemad on esimesed . ” 
2788	NA	 “ Annud siis kaks numbrit eraldi ! ” 
2789	NA	 “ Üht trükiluba ja üht ilmumisluba on kergem saada kui kaht . 
2789	NA	 Võib-olla loodeti neid paaris kergemini tsensuuriväravast läbi aidata , üks varjab teist ja teine katab üht , ” arvas Jott . “ Aga võib-olla taheti lihtsalt elevust tekitada , noored inimesed , olgu viie-mehe-kassetile vahelduseks kahe-mehe-kassett , poolkogu nii-öelda . 
2789	NA	 Duett kõlab teisiti kui soolo , seda ju ka . 
2789	NA	 Põhjusi kuipalju . 
2789	NA	 Ja üldse võiks küsida - miks ka mitte ? ” 
2790	NA	 “ Teil jääb õigust veel ülegi , ” turtsus Salme ja tegi minekut . 
2791	NA	 Inimene oleks vajanud mõistmist ja keelekergendust ja järelekiitmist , inimene oleks tahtnud karistamata millegigi üle kurjustada , asjatundlik olla . 
2791	NA	 Aga kus Jott ! 
2792	NA	 Jott võttis postkastist oma RummoVetemaa . 
2793	NA	 Imelik asi , mõtles ta , teine luuletaja oleks nagu soovimatu kaasanne oodatud luuletajale , aga tolle üle ei julge keegi nuriseda , et raamatupoest saab head raamatut vaid kingituspakis koos Leniniga ; tolle vene isemõtleja mõnda kunstnahkset köitenumbrit koguneb riiuliraiskajaks mitu , aga kus sa pääsed , kui kirjastus ja kauplused peavad plaani täitma ning Leninit aastaringi trükkima ja kaubastama . 
2793	NA	 Hea seegi , et mitte enam Stalinit . 
2794	NA	 Vetemaa luuletab - 
2795	NA	 Üllatav salm muidu naeruhimulisel kahe kõrgharidusega keemikul-muusikul ! 
2795	NA	 Kas aimub siit tema tulevast kirjamehe tõsitõsidust ? 
2795	NA	 Seni on ta oma haavavalu pintseldanud iroonia joodiga ning mähkinud huumori pindesse , nagu polekski asi kõneväärt , ja lugeja on kõikemõistvalt muianud koos temaga . 
2795	NA	 Pilgata ennast ja oma aega on üks võimalus välja kannatada elu naeruväärsust ja õudust - see pole muud kui üleüldine lumesõda , kui oskad nõnda vaadata , kui jaksad lumepalli karsket jahedust ette kujutada südasuve sumbunud leitsakus . 
2796	NA	 Paul-Eeriku pealkirjast aimub valgust , mis pimestab . 
2796	NA	 Ootused olidki kõrgele kruvitud , igakord pole see autorile hea . 
2796	NA	 Ent motoks seatu andis vekslile allkirja - 
2797	NA	 Harjunud allteksti otsima , leiad selle hõlpsasti - madalrõhkkond , püsipakane , aga selle vastu nõiasõlm isikliku kodu kaitseks , see on meie tänane elu nagu eile ja nagu homme . 
2797	NA	 Ent ometi - muudatused on ennustatavad : Pööriöömaa ! 
2797	NA	 Jah ! 
2797	NA	 Täpselt ! 
2797	NA	 Keegi ei ole isamaad nõnda nimetanud , Tuulemaaks on teda kutsunud Kuhlbars ja Suits , Tõmbtuulemaaks Visnapuu , Varjumaaks Kangro , Halbade lõhnade maaks Tammsaare ; viimane pidas nimeandmisel silmas omavahelist kisklemist ja klatši . 
2797	NA	 Visnapuul kui tuntud ümbernimetajal oli teisigi hellitusnimesid varuks : Mustaleivamaa , Jumala jalgealune Maarjamaa . 
2797	NA	 Sööt ehitas neist vist terve luuletuse ? 
2798	NA	 Jott läks riiulist Sööti otsima , nõnda sai edasi lükata lumevalguse nautimist , oli ahvatlev mitte veel nautida , valgekaanelist veel käeulatuses hoida , loota sealt erilist leida . 
2799	NA	 Jott saigi kätte : Karl Eduard Sööt , luuletuse pealkiri Eesti , kirjutatud kahekümne kolme aasta eest - 
2800	NA	 Ja vaata , Paul-Eeriku üksainus sõna Pööriöömaa sisaldab seda kõike , mis Karl Eduardi pikk luuletus : on ju põhjala pööriöös lõkke küdemist , õite puhkemist , tööd ja tegusid , muinaslugusid , mõtlemist õiglusele ja priiusele , õnneootust , sõdade ja minevikuvaevade mäletamist , laeva kombel heitlemist oleviku lainetuses ! 
2800	NA	 Ja muudatused tulevad , kuna neid soovitakse - kui on pööriööaeg käes , tuleb pööripäev enesestmõista ! 
2801	NA	 Aga Jott , nõnda ei saagi ju esimesest leheküljest kaugemale ! 
2802	NA	 Lugemine läks tõusvas joones , kujundid kasvasid sümboliks , sümbolid surusid end lugeja ajukurdudesse , olles sõnastamatud , ehkki sõnalised . 
2802	NA	 Oli siis aastal 1966 taastulnud too luulevõimas aasta 1936 ? ! 
2802	NA	 Oh ei , siit pehmete kaante vahelt vaatas vastu kõvakooreline tänapäev - äkitselt piinlikult otsesõnaline , valusalt täpne : 
2803	NA	 Eesti inimene , oledki sa nüüd nõukogude ? 
2803	NA	 Oled sa leppinud , trots südames , ning alla vandunud , trääs taskus ; mängid sa kaasa , pilk äraolev , jooksed sa seltsis , samm lõtv ? 
2803	NA	 Oled sa lükanud unistuse ja mälestuse oma riigist küündimatusse tulevikku ja kaugele minevikku ? 
2803	NA	 Hiietammed on tõmbunud tõruks , ütleb Paul-Eerik , - läheb taas sajand , ennegu nad lausa mühada jaksavad ; hiietammed on tõmbunud tõruks - kummatigi on selles lootust . 
2803	NA	 Seemne on eestlane ikka alles hoidnud ! 
2803	NA	 Seeme ootab oma aega , ootab kuitahes kaua , tõru teab , et ta on hiietamm ega lepi kääbustamme rolliga . 
2803	NA	 Seni on viljatusse määratud kõige ärksamadki tungid ja tahtmised , nagu ütleb Unetute interjööride peiupoiss oma saja seitsmendast pruutpaarist : Suubub , ah , sumbub see hoog umbsesse preservatiivi . 
2803	NA	 Värss lõpeb punktiga , mitte küsimärgiga , mitte hüüumärgiga . 
2803	NA	 Sest nii on ja nii peetakse arukaks . 
2804	NA	 Jott lükkas sandaalid jalga ning läks välja , tänavale . 
2804	NA	 Miks oli tal heameel ajastu nutma ajavast peegelpildist ? 
2804	NA	 Miks tuli tal võitmatu soov kirjutada arvustus ? 
2804	NA	 Kui ka pool kavatsetavast kärbitaks , jääks niipalju järele , et tasuks kirjutada ! 
2804	NA	 Kas Edasi tahaks , kas julgeks avaldada ? 
2805	NA	 21. juuni tänav . 
2805	NA	 Silm ei tõrkunud silti lugemast . 
2805	NA	 Mis siis , et oli kord Rüütli uulits , olid kord rüütlidki ; kes toda mäletab ja milleks ! - kas nii ? 
2805	NA	 Paul Eerik on lumevalgusest nägijaks saanud ja hoiatab meid lumepimeduse eest , see on üks võimalus pealkirja seletada ; luuletaja mõtles ehk muud , või - mis tõenäolisem - ei mõtelnudki , vaid luuletas . 
2805	NA	 Ja hoidugu kriitik ülearust seletamast , kaikamehele sõnu suhu panemast ! 
2806	NA	 Edasi toimetuse honorarisabas oli Uno Laht ; Jott arvas märkavat tema näol omaenese meeleolude peegeldust . 
2807	NA	 “ Lugesite uut Loomingu Raamatukogu , eks ole ? ” 
2808	NA	 “ Lugesin on vähe öelda . 
2808	NA	 Ma lausa neelasin Rummot ja tundsin professionaalset kadedust . ” 
2809	NA	 “ Mina ei taibanud kadedust tunda . 
2809	NA	 Tema , see on meie - nagu ütleb Paul-Eerik Juhan Liivist ja nagu võiksime meie Paul-Eerikust öelda . ” 
2810	NA	 Vaevalt Lahtki kadedust tundis , see oli lihtsalt ülikiituse vorm , võib-olla ka sõnasuguluse tunnustamine - on ju Paul-Eerikul keelendeid , mis kõlavad unolahelikult : Karglevalt-toonekurglevalt naerutan mooride-koori , Peigmees kohmetub uljalt , pruut paneb silmad loori . 
2811	NA	 Laht ütles : 
2812	NA	 “ Esimene mulje resignatsioonist on petlik . 
2812	NA	 Lugesin kolm-neli korda . 
2812	NA	 Kui jälgida tema värsside intonatsiooni esimeselt leheküljelt viimaseni , seda väljapeetud , virtuooslikult painduvat keelt , siis tekib aukartusetunne töö ees - või materjali vastupanu ületamise suhtes - , millega see praegune kursant kasarmu õhtutundidel hakkama on saanud . 
2812	NA	 Mulluste luulekogude tipp kahtlemata , ehkki ma ei alahinda Vetemaad , Lumesõda ei ole siiami kaksik , see elab oma iseseisvat elu . ” 
2813	NA	 Laht sai honorari kätte . 
2813	NA	 Tee sai ka . 
2814	NA	 Välistrepil küsis Jott : 
2815	NA	 “ Kas kirjutate arvustuse ? ” 
2816	NA	 “ Sirp ja Vasar tahtis . 
2816	NA	 Ja aastaülevaade on ka tellitud , mahub vast Loomingusse . ” 
2817	NA	 Niisiis mitte Edasile , seal ehk plats vaba . 
2818	NA	 Siiski lõi Jott kahtlema . 
2818	NA	 Kuidas kirjutada nii , et ütlemata oleks kõik öeldud ? 
2818	NA	 Kuidas kirjutada salasõnutsi , et lugeja saaks uued silmad , aga raamatukeelaja ei leiaks uusi argumente ? 
2819	NA	 Paul-Eerikul on õigus : oleme väike külmetav metsajärv ja meie ainus ülesanne on hoida end jäätumast , hoida metsa , mis me ümber , hoida maailma oma ainukeses peeglis . 
2819	NA	 Pööripäev peab ju kord tulema . 
2820	NA	 Hooviväravat kinni pannes kuulis Jott Salmet kõval häälel seletavat : 
2821	NA	 “ Aga miks siis mitte ? 
2821	NA	 Miks ei või nii teha ? 
2821	NA	 Mulle küll meeldib . 
2821	NA	 Sa loe enne , mõlemad räägivad lumest , see on mõistukõne , üks on irooniline , teine traagiline , üks ongi ühtpidi ja teine teistpidi , nagu näopildid näitavad , las nad olla paaris , duett ütleb ikka rohkem kui soolo ja tsensuurist on paarikaupa ka lihtsam läbi pugeda . ” 
2822	NA	 Jott küünitas kaela : Salme valgustas , käed puusas , oma abikaasat , kes kuuri ees talveks puid lõhkus . 
2823	NA	 Kõik rääkisid ainult tollest , mis Vercingetorix ütles . 
2823	NA	 Eile veel ei teatud , kes see Vercingetorix niisugune oli ja mis puhul ta võinuks midagi mälukohustuslikku ütelda . 
2823	NA	 Cicerost oldi kuulnud , tema mõnest kõnest teati mõnd tsitaati , koolikursusest mäletati ehk , et gladiaatorid tervitasid enne areenile surema minekut imperaatorit sõnadega Ave , Caesar , imperator , morituri te salutant ! 
2823	NA	 Aga nüüd oli noor Kaplinski eestlastele kuulda andnud - 
2824	NA	 Külmajudinad jooksid üle selja nii lugejal kui kuulajal . 
2825	NA	 Ettelugeja tõusis ise seda märkamata püsti nagu kohtunik otsuse väljakuulutamisel . 
2825	NA	 Kuulaja tõusis sisetundest samuti , talle mõisteti kohut tema lepliku meelelaadi pärast . 
2825	NA	 Nad mõlemad tunnistasid end süüdi sellessamas , mõlemad olid kohtunikud ja mõlemad süüalused . 
2826	NA	 Nõnda oli Jaan Kaplinski kirjutanud , püstipäiselt , aknast pimedasse öösse vaadates , ja nõnda seda ka loeti , tundes selga sirguvat ja pilku suunduvat aastate kaugusse - ette ja taha . 
2826	NA	 Aga mitte nõnda polnud Kaplinski seda mõtelnud , nagu nüüd loeti , mitte anastatud Maarjamaast anno Domini 1967 ei kõnelenud ta , vaid alistatud arvernide maast kaks tuhat aastat tagasi . 
2826	NA	 Vercingetorixi lugu oli talle jutustanud Uku Masing , kelle põlve najal Jaan üles on kasvanud , see lugu oli tema meeltesse haakunud , tema mõtted vallutanud , nii et ta oli Vercingetorixi uhkuse maailma paisanud nagu omaenese uhkuse . 
2827	NA	 See oleme meie , ütlesid lugejad tänaval vastu tulles nagu ühest suust . 
2827	NA	 Nad otsisid ridade vahelt rohkem kui ridadest , nad olid kindlad , et ridadesse kätketu oli vaid osa ridadevahelisest tervikust , ehkki luuletaja oli - vastupidi - terviku pannud ridadesse , kuhu muuhulgas kuulus ka ridadevaheline alltekst . 
2828	NA	 Võib-olla ongi nii , nagu sa ütled , aga sa oled ka selle kirjutanud , ütlesid nad - 
2829	NA	 See on indiaanlastest , ütles Kaplinski . 
2829	NA	 Jah muidugi , need meie ju oleme , parim indiaanlane on surnud indiaanlane ja parim eestlane on surnud eestlane , üteldi kõikides kohvikutes ja kõikidel turgudel Kaplinski vastu . 
2829	NA	 Eks sa ole ju rahvasuust kuulnud , mis Lavrenti Beria ütles eestlastele , kes tulid tema juurde vaguneid nõudma : teie seal laadite ainult vagunisse , aga meie peame konvoeerima , majutama , toitma , valvama , maha laskma ja matmagi . 
2829	NA	 Beria rääkis surnud eestlastest kui eesmärgist ja nurises , et nii palju kulu peab kandma selle nimel . 
2829	NA	 Nõnda on su rahva küüditamise ja hävitamise lugu , Kaplinski , sinu luuletustes paratamatult sees . 
2830	NA	 Ise sa ju kirjutad , üteldi - 
2831	NA	 “ See on kolmeteistkümnes sajand , mis ei ole tänaseks lõppenud , see kestab - sa ju punkti ei pane , kirjavahemärke ei tarvita , sellega hoiatad sa täismineviku kordumisest täisolevikus , pole tähtis , miskeelne on võõras keel , mille tõttu unustame oma keele , ” ütles Jott . 
2832	NA	 “ Mina olen süüdistuse tunnistaja , mina ei ole esimene ega jää viimaseks , ” kostis Jaan. “ Mina kõnelen nende eest , keda ei ole , hävitatud liikide ja unustatud rahvaste eest , keelte eest , mida enam ei räägita . 
2832	NA	 Ma kõnelen tulemaalaste eest , ma kõnelen vaalade eest , ma kõnelen nende eest , kes Auschwitzis põletati tuhaks , ma kõnelen lindude eest , keda Põhjamerel tarretas õlikatk . ” 
2833	NA	 Jajah , noogutas Jott Tee innukalt , aga Kaplinski ei olnud kindel , kas teine mõistab põhjani . 
2833	NA	 Liiga suur on meie lugemuse erinevus , mõtles Jaan. 
2833	NA	 Ta loeb kõikides keeltes , mõtles Jott , ta on maailmakodanik , ja kui ma teda loen , olen minagi lugenud kõikides keeltes . 
2834	NA	 “ Kodus oli raamatukogu , kus napilt eesti kirjandust , ” ütles Kaplinski . “ Enam oli muukeelseid . 
2834	NA	 Esimene keel , milles pääsesin lugema , oli vene , ehkki seda oli koolis nii armetult õpetatud . 
2834	NA	 Niisiis Lermontov , Puškin , Nekrassov . 
2834	NA	 Lermontovi Lendavast laevast algas minu tee väljast sisse , kaugelt lähedale , enda ja oma maailma juurde . 
2834	NA	 Lermontovi lugemise järel hakkasin end luuletajana tundma . 
2834	NA	 Vahepeal oli mul isegi oma salakiri , milles kirjutasin ruudulisse märkmikku värsse üksindusest , sügisest ja leinast . 
2834	NA	 Mis mul muud teha oligi : elasime kuuekesi kahes toas , millest üks oli pealegi läbikäidav , köök korruse peale ühine , ei mingit väljapääsu loodusse ja üksindusse , mida nii väga vajab igaüks , kes on kolmeteistaastane ja tahab luuletaja olla . 
2834	NA	 Uitsin õhtuti Toomel langevate lehtede all , Tähtveres või lihtsalt mööda tuisuseid Tartu tänavaid , suus sigaret , peas kumisemas omad ja võõrad luuletused . 
2834	NA	 Hiljem lugesin inglise ja prantsuse luuletajaid , märkasin , et moodne luule on enam kui mõistetav , ta on endastmõistetav ! 
2834	NA	 Looming on aeglane sisemine lainetamine , meie ei mõtle , mõtted lainetavad meist läbi , meie ei luuleta , luuletused ajuvad pinnale läbi meie . 
2834	NA	 Me oleme kirjandusteosed , meie elu on literatuur . ” 
2835	NA	 “ Huvitav mõte , ” ütles Jott . “ Ehkki ma ei ole seda niimoodi sõnastanud , näib sul õigus olevat . 
2835	NA	 Millest muidu sünnib luuletus nii äkki - oled tänavat ületamas , üks jalg juba sõiduteel , ja siis tuleb luulehoog nagu nurgatagune tuul , lendab sinust vihinal läbi ja kaob , ning mälestust temast üritad siis laua taga kirja panna . 
2835	NA	 See on sõnadeta , kui tuleb , pigem nagu lõhn või maitse või päiksepaiste hääl . 
2835	NA	 Aga sa pead sisemiselt valmis olema tema tulekuks . ” 
2836	NA	 “ Õõtsun otsekui kahe hingeseisundi vahel , virgena kogun pilte , hääli , liikumisi ja sõnu , unes tiirlevad ja seostuvad need maailmaelemendid omavahel aina uutes kombinatsioonides . 
2836	NA	 Looming saab aluse ja alguse virgelt kogetus , kujuneb lõplikult unes ja tuleb ilmale omal ajal , suuresti sõltumata mu oma tahtest ja taotlusest . 
2836	NA	 Terve Tolmust ja värvidest luulekogu on tegelikult heitlemine piirides , ruutudes , kütketes , enda sõnumine neist lahti , püüd piire liigutada , keset ümber paigutada või temast hoopis loobuda . ” 
2837	NA	 Nad läksid tänavanurgal lahku põgusa noogutusega nagu need , kel midagi ühtlemata ei jäänud , kuivõrd kõneolukorrad on nagunii juhuslikud . 
2837	NA	 Aga nad olid ju lugenud teineteise luulet . 
2838	NA	 Minnes jäi Kaplinski mõlgutama oma lapsepõlve üle , talle meenus palav pime tuba ja piinav vajadus tõusta , tohtimatus seda teha , sest kui ta ükskõik kui tasa läbi kahe toa läks , tõusid järgemööda neli naisepead , vanaema , ema ja kaks tädi küsisid hoolitsevalt : Mis sul on , Janek ? 
2838	NA	 Ei midagi , tal ei olnud midagi , ta oli lihtsalt õhtul palju vett joonud ; ta oli poisslaps , suguvõsa ainuke ja pidi ainukesena vastu võtma tolle liigutavalt lämmatava armastuse . 
2838	NA	 Unenägudes oli ta tihti avastanud lapsepõlvekodus veel ühe toa , veel ühe ruumi , salapärase , teistele teadmatu . 
2838	NA	 Seal pääseks ära lapsepõlvest , iseenesest ja suurte inimeste maailmast . 
2839	NA	 Ka Jott mõtles lapsepõlvest , ent Jaani ahistustunne oleks talle olnud mõistmatu , kui ta sellest oleks teadnud . 
2839	NA	 Temalt ei küsinud ema iial : Mis sul on , Jott ? 
2839	NA	 Pigem küsis : No mis sul jälle on ? ! 
2839	NA	 Vanem vend oli Joti probleem , mis Jaanile küllap mõistmatuks jääks . 
2839	NA	 Elada igapäevases mõõduvõtmises , lakkamatus võistluses , pidevas alamustundes uneski , nõnda et lausa pead vennast mööda kasvama , olgu või tühise sentimeetri . 
2839	NA	 Jott sai hästi aru vendade Liivide aujagelemisest , ta mõistis kaksikvendi Tuulikuid , kus Jüri oli tuntud mees ja Ülo vähe kirjutav , ning Ülo oli valmis möönma , et vennal ongi parem mäluaparaat ja paremad vaimsed võimed , vend usaldavat kirjatöö esimest varianti , kuna Ülo enda töö alles siis algavat , kui esimene mustand valmis ; Joti enda kogemus ütles , et ükskord teatakse Jürit Ülost , niisamuti kui Jakobit teatakse Juhanist . 
2839	NA	 Tuulikutel oli ehk teisiti , kuid Jott pidi ennast lakkamatult vennast vabaks kirjutama , nüüd ka kus vend oli ammugi surnud ; Jott ei ole enese juurde veel jõudnudki , kui Kaplinski end enesest vabaks kirjutab . 
2840	NA	 Nõnda oli igaühel ajada oma asi ja kõigil koos eesti asi . 
2841	NA	 Tänased jutuajamised olid Kaplinskit masendanud , päevapoliitika oli varjutanud filosoofia ning tema oli võimetu selle vastu . 
2841	NA	 Ta läks koju ja kohendas kümme aastat tagasi kirjutatud luuletust , et seda Noorusele avaldamiseks saata , nagu lubanud oli - 
2842	NA	 Teet Kallas astus oma kodu uksest välja . 
2842	NA	 Ta oli täiesti kaine . 
2842	NA	 Ometi juhtus seesugust , mis vaid pohmellihommikul võiks kangastuda - Graniidi tänava hakul tekkisid manu kaks härrandlikku isandat , näitasid töötõendit ja käskisid kaasa tulla . 
2842	NA	 Nüüdsama . 
2842	NA	 Helehalli Volgaga . 
2843	NA	 Seda on kinos nähtud , sellest on romaanidest loetud , sellest on kavatsetud kunagi tulevikus kirjutada , ent mitte elus läbi elada . 
2844	NA	 Miseest , mispärast , miks , mis põhjusel ? 
2844	NA	 Mida nimelt on nad sihikule võtnud ? 
2845	NA	 Kirjutada pole ta jõudnud veel eriti midagi . 
2845	NA	 Nõnda peab kuritegu olema eraeluline või tööeluline . 
2845	NA	 Ants Saar , partei kultuuriosakonna asejuhataja , oli nõudnud , et organiseeritaks heakskiitvaid vastukajasid kuldse Praha verre uputamisele , Andres Ehin polnud seda Sirp ja Vasaras teinud ning oli ametist minema löödud ; Teet polnud seda Loomingus korraldanud , mis oli pigem vaikne vastupanu ega tohiks vahistamist põhjustada . 
2845	NA	 Või tuleb vaid ülekuulamine ? 
2846	NA	 Oi aga Leelo ! 
2846	NA	 Noorsooteatri keldrikohvikus nimega Leelo oli Teedu sõber Enn Vetemaa toime pannud meeleavalduse : istus üksinda lauas , ees pudel veini , mida sõõmhaaval rüüpas , ja virn taldrikuid , mida ükshaaval vastu seina puruks viskas , hüüdes ikka vaheldumisi : tšehhide eest ! slovakkide eest ! tšehhide eest ! slovakkide eest ! 
2846	NA	 Tasakaalukas , teravatest elamustest hoiduv Vetemaa ! 
2846	NA	 Telefonitsi appi kutsutud Teet oli kõrvallauas märganud nelja täisvormis ohvitseri , kuid nendele polnud vist veel tõlgitud . 
2846	NA	 Teedul õnnestus sõber taksosse tõmmata ja ära Raikkülla viia , kus nad poole hommikuni autohääli kuulatasid . 
2846	NA	 Purjus pea , mis muud . 
2846	NA	 Vaga vesi , sügav põhi , in vino veritas . 
2846	NA	 Teet Kallas ise ka oli Glorias toolile tõusnud ja kõva häälega karjunud : maha nõukogude võim ! 
2846	NA	 Võib-olla see ? 
2847	NA	 Esiotsa ei selgunud midagi . 
2847	NA	 Teet tõugati Patarei eeluurimiskongi number 41. 
2847	NA	 Ta ei mõistnud oma süüasja seletada mehele , kes end hiidlaseks ja Lembit Kärneriks nimetas , too mees istus kinni selle eest , et oli ise õmmelnud sinimustvalge lipu ja oma maja katusele heisanud . 
2847	NA	 Lipupattu Teedul küll ei olnud . 
2847	NA	 Ta mõtles kurvastusega , mis ütleb Kuusberg , et Kallast tööl ei ole . 
2847	NA	 Ja naine - see ei teagi ! 
2848	NA	 Paul Kuusbergi kabinetti sisenesid kaks soliidselt riietatud õlakat meest ja esitasid töötõendid . 
2848	NA	 Neid oli saadetud läbiotsimist korraldama . 
2849	NA	 Ise umbkeelsed ja tulevad puistama eestikeelset toimetust ! mõtles Kuusberg , kui küsis näha prokuröri sanktsiooni . 
2849	NA	 Ta mõtles , et seda nagunii ei ole ja ta ei lase neil mingit otsimist teostada , ei ole ju enam need ajad . 
2849	NA	 Aga julgetel poistel oli order ilukirjanduse osakonna juhataja toa läbiotsimiseks . 
2849	NA	 Põhjust ei olnud nimetatud , Kuusbergile niipalju öeldi , et kodanik Kallas on hommikul arreteeritud . 
2850	NA	 Kahjutunne ja viha vaheldusid äravintsutatud Kuusbergis , kui ta istus ja kuulas kõrvaltoa hääli . 
2850	NA	 Ega too poiss viinavõtmisel piiri ka pea ! 
2850	NA	 Ise andekas poiss ! 
2850	NA	 Kuid Kuusberg oli optimist : ehk on valesüüdistus või on sääsest elevant tehtud , ehk annab seada ja siluda ? 
2850	NA	 Kuusbergil oli kogemusi . 
2851	NA	 Kes otsis , see leidis . 
2851	NA	 Viidi kaasa käsikirju ja raamatuid . 
2851	NA	 Nemad eesti keelt ei valda , küll natšalnik rasbirajet , kas on keelatud raamatud , kui ei ole , saate tagasi . 
2852	NA	 Õudsed ajad , mõtles Kuusberg , üks igavene tants käib iga Loomingu numbriga , Loomingu Raamatukogust rääkimata - selle toimetaja Samma seisab eriti mustas nimekirjas . 
2852	NA	 Juba mullu hakkas kõrgendatud valvsus peale , Loomingus tehti kaks tosinat parandust ja pooltosinat asja võeti hoopis välja ; Glavlitil oli parteiga kahepeale kokku nelikümmend poliitilist sekkumist , Sõgel prõõkas keskkomitees , et ega poliitiliste vigade arv enne vähene , kui toimetajaid ei panda materiaalselt vastutama , toimetus ise peab väära teose tagasi lükkama ja mitte seda Glavliti kaela veeretama . 
2852	NA	 Meie kätega tahetakse kultuuri tõrjetööd teha , mõtles Kuusberg , peavad olema sõjaväljal karastatud närvid , et üldse vastu pidada . 
2853	NA	 Sõjaväljal - jah ! 
2853	NA	 Õnneks on keskkomitee-mehed Käbin ja Lentsman Kuusbergi sõjakaaslased , samuti julgeolekukomitee esimees August Pork , nendega saab mõnigi asi rahulikult ära klaaritud . 
2854	NA	 Kuusberg võttis ja helistas . 
2855	NA	 Seltsimees Käbin ei ole kohal , ütles sekretär . 
2855	NA	 Oli siis kohal või ei olnud . 
2856	NA	 Seltsimees Lentsman kuulas ära ja lubas asja uurida . 
2857	NA	 Seltsimees Pork õigustas alluvate tegevust . 
2857	NA	 Võib ju olla , et Kallas on andekas noor autor , aga seda enam ; võib ju olla , et Kallas pole mingi vaenlane , aga seda tuleb alles tõestada . 
2857	NA	 Ja miks üldse keskhariduseta noormees nii kõrgel kohal töötab . 
2857	NA	 Kuusberg pidi siis seletama kirjanikutöö eripärasust ja inimese arengu ning ametliku diplomi seost või sidumatust , Smuul ja Rannet näiteks on algharidusega , aga ka Tuglasel pole keskkooli lõpudiplomit . 
2857	NA	 Nojah , Tuglast poleks maksnud nimetada , see nimi tekitas ikka veel allergiat . 
2858	NA	 Jott Tee leidis Kuusbergi sügavas masenduses . 
2859	NA	 “ Mis juhtus ? 
2859	NA	 Kogu maja on imelik ! ” 
2860	NA	 “ Imelik on veel nõrk sõna . ” 
2861	NA	 Ja Kuusberg ütles , mis nüüdsama oli toimunud . 
2862	NA	 “ Mis kirjanike liit teha saab ? ” 
2863	NA	 “ Kallas ei ole veel liidu liige . 
2863	NA	 Ajakiri Looming kui töökollektiiv - minu isikus - saab sõnakese poetada . 
2863	NA	 Hakkasingi ülemisest otsast peale , kõige kõrgemalt . 
2863	NA	 Peab väga ettevaatlikult kõnelema , iga sõna enne ütlemist kolm korda mõtlema . 
2863	NA	 Ma ei tea , milles teda süüdistatakse , aga kui KGB on mängus , siis võib arvata . 
2863	NA	 Rääkisin siis üldiselt seda , mis paika peab , et Teet on seksi . . . sensibiilne nagu kõik loojad isikud , ta on kõigiti lokaal . . . lojaalne , ehkki elab valuliselt läbi ühiskonna kitsaskohti . 
2863	NA	 Vastus mulle oli küllalt jäik . ” 
2864	NA	 “ Kas midagi leiti ka ? ” 
2865	NA	 “ Igasugust võeti süütõendina ära . 
2865	NA	 Muuhulgas Uno Lahe Paroodi-koodi-oodiad . ” 
2866	NA	 “ See olevat jah müügilt ära korjatud , ” ütles Jott . “ Ju siis koledasti riigivaenulik . ” 
2867	NA	 Kuusberg tõmbas ühe eksemplari riiulist , autori pühendusega . 
2868	NA	 “ Mina küll ei saa aru , mis siin keelata oli , ” ütles ta ja viskas rohelisekaanelise Onu Thali lauale . “ See on eest ja takka ära vooderdatud vabanduskirjaga ja huumori eesmärke seletava järelsõnaga , aga ikka . ” 
2869	NA	 “ Noh aga järelsõna moto Karel Čapekilt : Kinnitan teile , et kolm müürseppa taipavad naljast rohkem kui neliteist ministrit . 
2869	NA	 Ju nad pidid seda tõestama . ” 
2870	NA	 Kuusberg võttis raamatu , vaatas üle prillide kahtlustavalt ukse poole , enne kui lehitses : 
2871	NA	 “ Siin on see kivi , mille alla koer maetud : luuletus pealkirjaga Eks seegi monumentum ; see ju lendab otseteed raamatukeelajate kapsaaeda . 
2871	NA	 Kas või see koht , tsiteerin : Mu geenius on seatud seks , et näha kilgis härga , Et paljastada kahjurlust , et leida laimu eos ; Ma ise tegin otsuseid , nii õigeid , julgeid , karme ; Kui mõelda tagasi , siis uhkelt neelatan ; Ja siiski on mul tegelikult vähe teoseid arvel , Mis minu soovitusel saadi keelata . 
2871	NA	 Karmilt ütleb ! 
2871	NA	 Ja avatult , ilma alltekstita nagu Lahele kohane ! ” 
2872	NA	 “ See ju vana luuletus , ammu kõigil peas ja ära trükitud luuletuskogus Ingel läheb apteeki . ” 
2873	NA	 “ Tolle raamatuga oli ka igavene lööming . ” 
2874	NA	 Nad meenutasid viimase aja raamatuid , mis pärast trükkimist keelati , müügilt korjati ja muist tagasi lubati . 
2874	NA	 Ei olnud vist kedagi , kes poleks pihta saanud tolles totaalses sõjas , Jottki kandis uhkusega oma nähtamatuid haavatasaamise medalilinte . 
2874	NA	 Jott ütles : 
2875	NA	 “ Tolles meie riigis , mille olemasolu fakt ei vasta tõele - nagu see vormel käib - , tohtis Vilde Kaagis nuhelda oma leivaisasid Tõnissoni , Pätsi , Hermanni , Kõrvi - kõiki ! ja Gori pidas võimalikuks pilgata ministreid ja need lasid endale seda meeldida , aga meie ei tohi nimetada venelast venelaseks ega Eestit Eestiks , ikka vene rahvusest seltsimees ja Eesti NSV ravimtaimed . ” 
2876	NA	 “ Ma mõtlen , et tuleb ära käia ülemkohtu esimehe Simsoni juures , ehk oskab nõu anda protsentu . . . protsessuaalses küsimuses , ” püsis Kuusberg oma teemas ja kinnitas : “ Ma ei saa ju istuda , käed rüpes . 
2876	NA	 Kallas on andekas noor , teda kaitsta pole patt , ehk küll kõigega nõustuda pole põhjust , mis ta ütleb ja kirjutab , mõnigi tema mõte vajaks laiemat diskurss . . . diskussiooni . ” 
2877	NA	 Selleks ajaks oli Teet Kallas jõudnud selgusele , et tema pokripistmise ajend , kui mitte põhjus , oli romaan Niguliste , õieti küll selle käsikiri , mis seletamatul kombel kirjastusest KGBsse oli sattunud või läkitatud . 
2877	NA	 Nagu Kallas aru sai , oodati enne tema saatuse otsustamist Glavlitist paberit , kus oleks selge seisukoht , on Niguliste käsikiri riikikukutav või mitte . 
2877	NA	 Täiel määral oli täide läinud õndsa Barbaruse värss luulekogust Üle läve : 
2878	NA	 Jah tõesti , neil seltsimeestel istub üks hirmuke teise sees nagu matrjoškanukk ; Teedul jäi vaid omal nahal kogeda , millisest lävest üle neid seltsimees Vares-Barbarus toonud on . 
2878	NA	 Kolleeg Runnelil on tõsi taga , kui ta väidab , et kogu rahvas on rahvavaenlaseks tehtud . 
2879	NA	 Glavlitis nuputati Niguliste käsikirja kohal , selle kahtlasemaid lõike loeti edaspidi ja tagusperi . 
2879	NA	 Kõiki taustu arvesse võttes koostati heatahtlik otsus : Ühiskonnakriitiliseks romaaniks teost lugeda ei saa ; kolm eluga pahuksisse läinud kangelast ei ole tüüpilised ; nõukogude-vastaseks ei saa teost samuti nimetada ; kuna on tegemist redigeerimata käsikirjaga , siis kui peaks üles kerkima tema väljaandmine , vajab teos veel põhjalikku toimetamist : leidub üksikuid taunivaid vihjeid isikukultuse aegade kohta , mis teose seisukohalt midagi juurde ei anna . 
2880	NA	 Nõnda siis polnud põhjust kodanik Kallast Patareis edasi pidada , ta usaldati Seewaldi tohtrite hoole alla poliitilise sundravi kohaldamiseks : mees , kellele nõukogude võim ei meeldi , peab ju ilmselgelt hull olema . 
2881	NA	 Kui Jott sellest kuulda sai , meenus talle hiljutine Tartu kirjanike juhatuse koosolek , kus arutati Kalju Kääri koostatud iseloomustust Paul-Eerik Rummo kohta , mida nõudis sõjakomissariaat . 
2881	NA	 Seal seisis must valgel , et Rummo on vähe võimekas organisatsioonilises töös , ta mõtteviisis ja elulaadis on boheemlikke jooni , üle kõige hindab individuaalset vabadust ja võimalust kirjanduslikku tööd teha ; väga liikuvate emotsioonidega , kaldub melanhooliasse . 
2881	NA	 Ja viimane lause kõlas : meie arusaamise järgi on nii rahu kui sõja ajal võimeline oma sulega Kodumaa heaks rohkem korda saatma kui relvaga - ent see lause kui avalikult kaval otsustati kustutada , niigi oli Paul-Eerik parajaks Seewaldi kandidaadiks tehtud . 
2881	NA	 O tempora , o mores , kust küll isamaa pojad varju peavad leidma ! 
2882	NA	 Heino Kiigel on õigus , elu on täielik Tondiöömaja , märgutas Jott . 
2882	NA	 Kahju ainult , et too romaanivõistlusel üle hulga aja esimese auhinna välja võidelnud romaan ei ilmu ega ilmu ning käsikirjaliselt peab levima . 
2882	NA	 Mis siin imestada , kui eelmine , aastakümnete eest esikoha saanud romaan - August Jakobsoni Vaeste patuste alev - alles hiljuti keelatud raamatute nimekirjast pääses tõhusa ümberlõikamise hinnaga , ehk küll Jakobson oli Smuuli järel nõukogude autor number 2. 
2882	NA	 Ja Smuuligi on koheldud kui karjapoissi , üleliiduline sõjaveteranide neimahimu on jälitamas ta Polkovniku leske , eelmised kärad Tapetud puude ja Lea ümber pole ka veel vaibunud . 
2883	NA	 On meil ükski raamat usaldatav , mõtles Jott , kui isegi Lutsu Kevadet ja Kreutzwaldi Kalevipoega on ideoloogiliselt kärpinud nii venelased kui sakslased , kusjuures järgmine võim pani selle tüki tagasi , mis eelmine kohitses , ja lõikas mujalt ; kuhu jääb siin autori püha viimne sõna , mis tsiviliseeritud riigis peab olema kordustrükkide aluseks ! 
2883	NA	 Mille põhjal taastrükitakse kord vabas Eestis vene aja teoseid , kui tsensoriparandused on tehtud teinekord autori enda käega , kuna paljud meist on poolt muna hinnanud väärtuslikumaks kui tühja koort ? 
2884	NA	 Varaõhtusest taevast helvetas esimest lund . 
2884	NA	 Kerged kibenad hõljusid üles-alla igaüks omas rütmis nagu kultuurimaja kordeballett , põrkasid kümnete kaupa vastu majasilti Veere 12 , puudutasid aukartusega tumetuhmi nelinurka nagu tsensuurijälge , mis osutas , et varem oli nimesilt pikem olnud . 
2885	NA	 Jott Tee lõi juhtumisi silmad üles ning talle meenus : see maja oli kord Vabaduse 12 ning Marie Underi ja Artur Adsoni päralt . 
2885	NA	 Ta oli siin käinud poeeside kuningannat tervitamas ja temaga mitte kokku saanud ; Jotti oli uksel kaalutud ning leitud liig kerge olevat . 
2886	NA	 Ta vaatas huviga , aed oli talvine nagu tookord . 
2887	NA	 Kas too kühmas-kohmas kogu raagus põõsaste vahel on Friedebert Tuglas ? 
2887	NA	 Peab olema ! 
2887	NA	 Tuglas käib kaheksakümne viiendat aastat ja enesest noorem ta välja ei näe , märgutas Jott Tee . 
2888	NA	 “ Tere jõudu ! ” hõikas Jott äkilise uiu virgutusel . 
2889	NA	 Tuglas ei vastanud . 
2889	NA	 Ei kuule , karbuse kõrvad alla lastud , mõtles Jott . 
2889	NA	 Ei ole tal õnne selle majaga . 
2890	NA	 Ent Tuglas oleks kuulnud , kui oleks teadnud arvata , et ta mõnele inimesele veel korda läheb . 
2890	NA	 Ta ei läinud eneselegi enam korda . 
2891	NA	 Tuglas sonkis jalutuskepi otsaga põlist lõkkeaset . 
2891	NA	 Kuivi valgeid helbeid aina sadas , mustadele sütele kogunes nagu tuhakirme , mis tuuleõhust ja sorkimisest jälle lendu heitus . 
2891	NA	 Tuhk , tuhk , kõik on tuhk , mõtles Tuglas . 
2892	NA	 Palju hilisõhtuid oli ta siin veetnud , osalt tarbeks - risu ja prahti põletades , osalt hinge vajadusest - tule juurde mõtteid nagu ööliblikaid meelitades . 
2892	NA	 Täna ei jaksanud ega tahtnudki ta lõket teha . 
2892	NA	 Ta kõndis niisama õhtuse jalutuskäigu eest ja hingevalu jahutamiseks , nagu kord Under oli kärsitust maandades neid aiaradu marssinud . 
2892	NA	 Under ! 
2892	NA	 Nüüd kus truud Elot polnud ta mõtteid jälgimas , nüüd vahel meenutas ta Printsessigi . 
2892	NA	 Elo ei sallinud Underit , Elo oli vanad kirjad leidnud ega lubanud neid - olgugi aegunuid - hävitada , sedavõrd hambuline oli ta . 
2892	NA	 Väga lihalik naine , ei tea küll , mis taimed kord tema hauast vohada võiksid , oli Elo ütelnud ja mitut puhku nõudnud vastust , miks kõikidel Siuru piltidel Friedebert just Underi kõrval peab istuma . 
2892	NA	 Aga Under ise kutsus iga kord , oli Tuglas targu vastanud . 
2892	NA	 Sellega jäi kuni järgmise pildivaatamise korrani . 
2893	NA	 Nii kohutavalt ammu oli kõik olnud . 
2893	NA	 Tuglas oli igivana ja Under veel kolm aastat vanem . 
2893	NA	 Under oli Suitsuga samal aastal sündinud ; Suits oli vana juba enne emigreerumist , mil ta Tartus Vallikraavi 14 oma öötööd lõpetas , väike kössi vajunud professor kõrgete raamatuvirnade vahele kadumas ja elutuld ei kuskil , nii et noored luuletajad karjusid : Eest ära , vanamees ! 
2893	NA	 Karl August Hermann ei olnud veel kuuskümmend täis , kui ajaleht Isamaa kirjutas : Sarnased hallpääd ei peaks oma ajast mitte üle elama , nad lasku ennast aegsasti maha ; hiljem õnnestus ajalehel mõnitust korrata vabandusega , et olnud trükiviga , pidanud olema mitte lasku ennast maha , vaid lasku ennast maha matta . 
2894	NA	 Kuskilt mälu salatud sügavusest kerkis äkki esile üks Tuglase enda lause sellest ajast , kui ta veel kirjanduslik paavst oli : Anna Haava luulekogu Laulan oma eesti laulu antakse Noor-Eesti poolt välja , muidugi on see vaid žest , sest on otse elukardetav säärast luulet lugeda . 
2894	NA	 Niisugune vaimukas lause , ja varsti tuli see küllastatud kujul koju tagasi : Tuglas kui Stolõpini käsilane , tüüpiline kodanlik ajaloovõltsija ning vihaseim rahvavaenlane , kelle toodang kõlbab vaid ajaloo prügikasti . 
2894	NA	 Täisküpsuse aastad möödusid tühjalt , teosed kõrvaldati viimseni käibelt , ridagi ei lastud avaldada , koguni tõlketööd ei antud ja pension kah võeti ära . 
2894	NA	 Mitu aastat jalutas Vabaduse 12 aiatara taga valvur ; pakitud kohvrid seisid Tuglastel nurgas küüditusvalmis ning ööl kui päeval tundus keegi kolmas kuklasse hingavat , abielurahva juttu pealt kuulavat ning mõtteid registreerivat . 
2894	NA	 Veel aastal 1961 esinesid Sõgel ja Päll Loomingus juubelitervitusega : Arvustus on piirdunud Tuglase teoste uustrükkide ülelibiseva refereerimisega , ei ole ära märkinud seisukohti , mis ei ole kooskõlas marksistliku esteetika tõekspidamistega , fakte , mida aeg on parandanud , tõlgendusi , mille kas ajalugu või kirjandusteadus on ümber lükanud . 
2894	NA	 Ja sihukesi tiraade peab pekstud autor ülejäänud elu kaasas kandma , sest need söövitatakse ta pealuusse esimesel lugemisel . 
2894	NA	 Selleks nad ju kirjutatud ongi . 
2894	NA	 Oled ammugi rehabiliteeritud , kuid seni mitte de facto , oled ilma kohtuotsuseta vangi mõistetud ikka veel määramata ajaks , su kirjad loetakse läbi , su telefoni kuulatakse pealt , sinu külaliste üle peetakse arvet ja neid kimbutatakse sinu nime pärast . 
2895	NA	 Hakkas vilu , Tuglas haaras kämmaldega oma küünarnukkidest , surus mantli tihedalt vastu rinda . 
2895	NA	 Ainult üks tiir veel , siis on norm täis , siis lähen tuppa , mõtles ta . 
2896	NA	 Köetud oli ainult kabinet . 
2896	NA	 Underi kahhelahi õhkas sõbralikult , see oli kirgas meresinine ehk mereroheline ; Elo oli lasknud Leningradist hankida sama põhivärvi põrandavaibad Tuklale jalasoojaks , tapeeti polnud riiulite tagant näha , ent seegi oli merekarva . 
2896	NA	 Ööd läbi istus Tuglas siin und valvates nüüdki veel ; mõned ustavad inimesed , Helgi Vihma näiteks , käisid talle ette lugemas ja vestlemas elust ning inimestest , arutlemas inimese vaimu surematuse üle , milles Tuglas täiesti veendunud oli . 
2896	NA	 Helgil tuli Tuglasega suhtlemise pärast tõsiseid pahandusi töökohal ; Helgile ega kellelegi ei saanud jätta selle toimetamist , mis ta nüüd kavatses . 
2897	NA	 Tuglas kirjutas : 
2898	NA	 Nõmmel 12. XII 1970 
2899	NA	 Kallid Under ja Adson ! 
2900	NA	 Küllap jahmute juba mu kirja välimust nähes . 
2900	NA	 Kuid ma olen poolpime , ei näe absoluutselt trükiteksti ega sedagi lugeda , mis ise kirjutan . 
2900	NA	 Sellep . kirjutangi poolpimedaile määratud paberile , et read pealitsiti ei läheks . 
2900	NA	 Ja seekord tahtsin just Teile ise kirjutada , kas või viimast korda elus . 
2901	NA	 Kõnelemata üha progresseeruvast pimedaksjäämisest olen juba kaua olnud haiglane ja nõrk . 
2901	NA	 Elo põdes 3 aastat kohutavat kurgu vähke ja suri 11. juulil s. a. ning maeti Metsakalmistule Koidula ja Barbaruse naabrusse . 
2901	NA	 Sinna on ka mulle koht varutud . 
2901	NA	 Kuigi oleksime tahtnud , et meid koos koduaeda maetaks . 
2902	NA	 Tuglas püüdis ette kujutada adressaate . 
2902	NA	 Under on kindlasti lumivalge , juuksed ja kleit lumivalged , pilk endasse pööratud nagu kõigil peaaegu kurtidel , aga Adson - temast räägitakse , et too pestud piljardimunana läikiv peanupp kandvat nüüd valgeid lehvivaid juukseid ja pikka prohvetihabet . 
2902	NA	 Veel rääkisid head inimesed , kes ühtki ebaviisakat uudist enda teada ei jäta : Adson olevat verivihane , et tema kätega Underile ehitatud kodu just Tuglastele kuulub . 
2902	NA	 Tuglas kirjutas : 
2903	NA	 Maja kuulub muidugi riigile , mina olen ainult üürnik . 
2903	NA	 Paarkümmend aastat püsis siin kõik muutumatuna . 
2903	NA	 Siis värviti maja uuesti , valge-kreemikaks nagu enne . 
2903	NA	 Vahest huvitab teid kuulda , mis Teie siiajäänud varandusest on saanud . 
2903	NA	 Me ei tulnud siia kohe Teie lahkumise järel , vaid tunduvalt hiljem . 
2903	NA	 Tean ainult , et Teie käsikirjalised materjalid olid ammu enne seda sisse pakitud , Tallinna viidud ja sealt Tartu Kirjandusmuuseumi , kus nad on praegugi . 
2903	NA	 Raamatukogu ja kunstiteosed viidi ära ja mööbel lasti müügile . 
2903	NA	 Meie kodu Tartus oli maani maha põlenud . 
2903	NA	 Kuid päris paljaks me ei jäänud , sest arhiiv , osa raamatukogust ja kunstiteostest oli enne seda mitmele poole laiali veetud . 
2903	NA	 Ainult mööblit meil polnud , ja nii tuligi ühte-teist Teie omast osta . 
2904	NA	 Kui korraldati siin suur Laikmaa erinäitus , siis viidi sinna ka tema paarkümmend siit lae tühemest leitud teost . 
2904	NA	 Kuid ühes nendega läks ka Printsessi portree . 
2904	NA	 Kogu see materjal jäigi muuseumi . 
2904	NA	 Kuulsin kaudsel teel , nagu oleksite tahtnud saada siit mingeid maale . 
2904	NA	 Kuid kirjeldatud teoseid siin ei leidu . 
2904	NA	 Ja igal juhul oleks nende välismaale saatmine võimatu . 
2905	NA	 Tuglas väsis väga ära , suur oli pingutus väljendada ennast nõnda , et kirja tsenseerijal poleks põhjust seda postist kõrvaldada ; kõik tuli ütelda esimesel katsel , läbi lugema ja parandusi tegema polnud ta ju suuteline , ehk küll redigeerimine ja viimistlemine oli viimaste elukümnendite ainsaks sisuks tõusnud . 
2905	NA	 Ta kössitas tugitoolis , villane mütsike peas , villane pleed põlvedel , poolune kuumad viirastused külastamas kurnatud aju . 
2905	NA	 Ta oleks nagu jooksnud Miinisadama pikal kail , kus sõbrad teda ustavalt olid oodanud ja kus juba nimestikkude alusel inimesi välja hõigati ja läbi tunglejate möllu laevale lasti ; Triina-laev oleks nagu tungil täis olnud ja Marie oleks nagu pisarsilmil kinnitanud : Ich bin die Poetessin Marie Under , ich muss weg ! 
2905	NA	 Nemad Adsoniga oleksid nagu pääsnud ja Tuglas maha jäänud . 
2906	NA	 Virgudes mõtles Tuglas , et tema ju Miinisadamas ei käinudki , ehk küll ennast oodata laskis . 
2906	NA	 Igal on oma saatus . 
2906	NA	 Küllap on pagulased hõlpsalt jalad alla saanud ning vabas maailmas pääsenud nii vaimsest kui materiaalsest kitsikusest , halvemas unenäoski ei pea nad meie tegelikku elu taluma , muudkui heidavad meile ette koostööd okupantidega ning küsivad veel mingisuguste maalide järele . 
2907	NA	 Kui Tuglas hommiku eel lõplikult virgus , võttis ta sulepea ja pingutas oma kirjaread lõpuni . - 
2908	NA	 Kui siin miski põhjalikult on muutunud , siis küll aed . 
2908	NA	 Eneste meeleolu tõstmiseks hakkasime erilise innuga aia eest hoolitsema . 
2908	NA	 Vedasime siia palju koormaid huumust ja kiviktaimlate materjaliks ostsime igal kevadel aiandeist uusi taimi , vahel ka kõige haruldasemaid . 
2908	NA	 Roose üksi oli sada põõsast . 
2908	NA	 10 aastat tagasi oli aed sellises hiilgeseisukorras , et seda kaugemaltki vaatama sõideti . 
2908	NA	 Tollal saatsin Teile kaudsel teel kümmekond fotot . 
2908	NA	 Kuid siis hakkas kõik alla käima . 
2908	NA	 Meil polnud enam jõudu ega hakkamist . 
2908	NA	 Ja nüüd on kõik jälle metsistunud , umbrohtu kasvanud , rariteetsemad taimed peaaegu viimseni hävinud . 
2908	NA	 Ainus lohutus : vähemalt lehtpuid ja põõsaid on nii palju , et kummaltki tänavalt sisse ei näe . 
2909	NA	 Olen väga väsinud ja sellep . lõpetan . 
2909	NA	 Vastake mulle , kui mitte rohkem , siis niigi palju , et olete mu kirja kätte saanud . 
2910	NA	 Südamlike soovidega Teile mõlemale 
2911	NA	 Fr . 
2911	NA	 Tuglas . 
2912	NA	 Muidugi oli teispool merd üllatus suur . 
2913	NA	 “ Hakkab surema , tahab andeks , ” ütles Adson mürgiselt . 
2914	NA	 “ Üleüldine poliitiline kliima paraneb ! ” ütles Under ja surus kirja rinnale . “ Me saame veel kojugi ! ” 
2915	NA	 Printsess oli terve õhtu Printsess . 
2916	NA	 “ Sirelid , ” ütles Printsess Paažile . “ Meie pistame igal jalutuskäigul ninad võõrastesse sirelikobaratesse , mis üle aia nõrguvad . 
2916	NA	 Eks Tuglas naudi Rahumäel meie omi , meil oli neid sääl ju mitu põõsast , nii lihtsaid kui õilissireleid . 
2916	NA	 Oh õnnelik Tuglas , ta ei või ette kujutadagi , mis meie siin oleme pidanud kannatama ! ” 
2917	NA	 Under läks tuppa ja pani omal vanal aadressil - Vabaduse 12 - posti luuletuse : 
2918	NA	 Jott Tee märkas kohe : too mees aknaaluses lauas on teiselt planeedilt või siis teispoolt raudeesriiet , mis on üks ja seesama . 
2918	NA	 Rõivil oli ta nagu meiegi , ülikond polnud lõikelt viimne moesõna , kuigi materjalilt välismaine , lips ka üsnagi tagasihoidlik ; välimuses mitte midagi silmatorkavat niisiis , ja ometi tundis Jott - too härra ei kuulu meie vaimukilukarpi . 
2919	NA	 Nende pilgud kohtusid . 
2920	NA	 Äkki tõusis võõras , naeratas avalalt , tuli küsis luba Joti lauda istuda . 
2920	NA	 Ta rääkis eesti keelt , pehmet lõunaeesti varjundiga eesti keelt . 
2921	NA	 “ Te vabandage , aga ma olen Tallinnas teist korda elus ja väga võõras ning üksi siin . ” 
2922	NA	 “ Ka mina olen Tallinnas võõras ja küllalt üksi . 
2922	NA	 Muidu elan Tartus , ” püüdis Jottki viisakas olla . 
2923	NA	 “ Mina olen Saru poiss . 
2923	NA	 Nüüd pole sinna sõjast saadik saanud ega saagi . 
2923	NA	 Kas teie teate , mis Sarust saanud on ? ” 
2924	NA	 “ Nii imelik kui see ka pole , aga minust on Saru küll täiesti nägemata jäänud . 
2924	NA	 See on vist üsna Läti piiri ääres ? ” 
2925	NA	 “ Saru või Mõniste või Mehkamaa , ” ütles võõras . 
2926	NA	 Jott raputas pead : 
2927	NA	 “ Mina olen Võnnu poiss . ” 
2928	NA	 “ Vabandage , sattusime jutustama , aga ma pole ennast tutvustanud . 
2928	NA	 Mina olen Raimond Kolk Stockholmist , ” ütles võõras , tõusis , tuli ümber laua ja ulatas käe ja naeris avalalt . “ Kolk-kolga käänan ma oma nime , olen kolkapatrioot . ” 
2929	NA	 “ Jott Tee . ” 
2930	NA	 Käepigistus oli soe . 
2931	NA	 “ Te olete ju ammu tuttav , ” rõõmustas Kolk . “ Meil liigub üsna kõik kodumaa kirjasõna . ” 
2932	NA	 “ Minul on üks teie kogu - Kõiv akna all - ümber kirjutatud peaaegu tervenisti . ” 
2933	NA	 “ Ümber kirjutatud ! ” imestas Kolk . “ Käsitsi või masinal ? ” 
2934	NA	 “ Käsitsi . 
2934	NA	 Kirjutusmasinat ootan üle kümne aasta , kirjanikud seisavad eelisjärjekorras , minu järg jõuab ehk viie aasta pärast kätte . ” 
2935	NA	 “ Tuttav lugu , ” ütles Kolk . “ Mina sain Ulricehamnis kirjutusmasinat laenata ühest jalgrataste paranduse poest laupäevaks ja pühapäevaks üle nädala . 
2935	NA	 Ajas tookord asja ära . 
2935	NA	 Muul ajal ei saanukski kirjutada , kerisin suka- ja kindavabrikus lõnga . ” 
2936	NA	 Kolk nõjatus tooli seljatoele , pilutas silmi , puhus suitsurõngaid . 
2937	NA	 “ Kutsuksin teid külla oma hotelli , kui teil aega oleks , ” ütles ta . 
2938	NA	 Jotil läks seest külmaks . 
2938	NA	 Välismaalasega hotelli ! 
2938	NA	 Ta peaks administraatorile passi ära andma , külastuse eesmärgi nimetama , mineku ja lahkumise kellaaeg pannakse kirja ning nendevaheline jutu linti kedratakse KGBs veel nädalaid . 
2938	NA	 Ta tegi ettepaneku väljas jalutada ja linna vaadata . 
2939	NA	 Nad läksid Tornide väljakule . 
2940	NA	 “ Te vist kardate lutikat ? ” naeris Kolk avalalt . “ Mind oli hoiatatud , ma avastasin selle kohe , panin oma sumadani sellele peale , aga iga kord , kui väljast tulen , on toateenija või kes selle kõrvale tõstnud ja mina-mees tõstan sumadani jälle tagasi ning elan edasi . ” 
2941	NA	 Sumadani-jutt meenutas Kolgale maalt põgenemist . 
2941	NA	 Ta jutustas tollest sageli ja meeleldi , jutustas Jotilegi , sest Jotile pole ta kindlasti juba rääkinud . 
2941	NA	 1944. aasta oli alanud , kui ta varaöösel , tisleri tehtud vineerkohver käes , kohvris hindamatu varandusena värsivihik , ülikonna jagu riiet ning kodutehtud singikäntsakas , metsatagusesse raudteejaama läks . 
2941	NA	 Üleval männilatvades puhus sulatuul ja tema sõitis suslaga oma meelest seiklustele vastu , esiotsa Tallinna ja sealt üle mere . 
2941	NA	 Kahe ja poole aasta pärast Stockholmi ümber kolides oli tal üks öör taskus ja pappkohver käe otsas . 
2941	NA	 Aga pagulaste ajakirja Sõna - see oli otsast lõpuni käsitöö - vedasid nad tellijatele laiali vana vooditeki sees , mis Saksamaa abivajajate jaoks saadetud , seda sai kahe mehe vahel kanda ja kui mõni pealt nägi , arvas kindlasti , et kantakse surnud mehe laipa . 
2942	NA	 Jott küsis , kas pagulased hakkavadki nüüd kodus käima , elu on muutunud , kodueestlased juba vähehaaval välisreisidele pääsevad . 
2943	NA	 “ Ei vist hakka . 
2943	NA	 Ei taheta mingit sidet kommunistide ja kaasajooksikutega pidada . 
2943	NA	 Aga mina olen truu Eesti Vabariigile kui ideele ja realiteedile , mitte kõike sorti politiseerijatele . 
2943	NA	 Mina ei tunneta ennast kui kadunud generatsiooni , millest nii palju räägitakse , sest Tuulisui kamp pole mõtelnud kuhugi kaduda , et haavu lakkuda , vaid on aina tegutsenud . ” 
2944	NA	 “ Tuulisui ? ” 
2945	NA	 “ See oli koolinoorte kirjanduslik rühmitus siin Eestis . 
2945	NA	 Tuulisui on grammatiliselt umbes nagu paljapäi . 
2945	NA	 Kalju Lepik oli selle asutaja , mina läksin kaasa Rootsis , Lepik ongi mu lähem sõber . ” 
2946	NA	 “ Osa Tuulisuid jäi Eestisse ? 
2946	NA	 Tulite neid vaatama ? ” 
2947	NA	 “ Ei tulnud . 
2947	NA	 Kas nad tahavadki , vast tahavad unustada . 
2947	NA	 Kalju Kääri ja Heino Ahven ja Imant Rebane ja kes kõik sinna kuulusid . 
2947	NA	 Mina tahan ema näha saada üle aastakümnete . 
2947	NA	 Koju Sarule mind ei lubata , ma ei tea , mis seal kahtlast on , et endine karjapoiss ei või vaadata . 
2947	NA	 Ema peab nüüd minu pärast Tallinna sõitma , ta on ju vana juba . ” 
2948	NA	 Nad silmitsesid raskes härmatises puid halli linnamüüri taustal . 
2948	NA	 Oli pidulik jõulutuleku tunne . 
2949	NA	 Kolk küsis äkki : 
2950	NA	 “ Mis te minu luuletuste kirjutamisega ennast vaevasite ? ” 
2951	NA	 “ Te olete oma luules alles hoidnud eesti küla , mida tegelikkuses enam ei ole . 
2951	NA	 Kõik tuli armsalt silme ette . 
2951	NA	 Kui Võndu sõidan , leian sealt vaevu vanu mälestusi . 
2951	NA	 Rinnuni takjapuhmad tare akna all , klaastrepid kinni ja kola täis , tarad risakil või paja alla aetud , traktoritega kõik uss-aed porile müllitud , vana roostes risu ja õlilombid aia taga , siloaugud ja lautade ümber lainetav virts , ja mis peaasi - peretunnet ei ole enam , peremehetunnet hoopiski mitte , sovhoosi köis las lohiseb . 
2951	NA	 Minu Võnnut on teie luules rohkem kui Võnnus , ” ütles Jott . 
2952	NA	 Kui nüüd keegi pealt ei kuula ! 
2953	NA	 “ Kõiv akna all , ütlesite . 
2953	NA	 Mis laul sealt kõige rohkem . . . kuidas nüüd öelda . . . ” 
2954	NA	 “ Suvinõ pümme , ” vastas Jott kõhklemata ning luges oma võnnu aktsendiga kohe ette : 
2955	NA	 Raimond Kolk kuulas mõningase piinlikkustundega , mis tihtigi autorile omane ; kas ei hääldanud Jott puhtalt - seda nagunii - või kartis ta Joti komistamist kui märki sellest , et luuletus pole meeles , ei väärigi meeles pidamist . 
2956	NA	 “ Teie ootate kirjutusmasinat , Saru karjapoiss sooja rõõska piima , ” naeris ta . 
2957	NA	 “ Kumbki ei jõua ära oodata . 
2957	NA	 Suur paks pime tuleb enne kätte . ” 
2958	NA	 “ Nii on . ” 
2959	NA	 “ Mida pagulaskriitika teie lauludest arvab ? ” küsis Jott . 
2960	NA	 “ Hästi ikka , neli tõsiselt võetavat olevat ainult - Ilmar Laaban , Ivar Grünthal , Kalju Lepik ja Raimond Kolk . 
2960	NA	 Grünthal ja Lepik on suures vastasseisus , nad ei jõua otsusele , kumb on kirjanduslikult vakamaalt kvaliteetsemaid mugulaid noppinud – või nagu Mägi ütleb : kaks Suurt , mõlemad Napoleoni kasvu ; Laaban on sürrealist ja temast viisakas seltskonnas ei räägita , ning Kolga murdeluulet on vähemalt Hellar Grabbi arvates raskem lugeda kui võõrkeelset või sürri , aga muidu on Kolk väga hea , ainult et tekib kahtlus , kas mitte murdekeele värskuse ja salapära tõttu ei tundu tema luule kunstiliselt huvitavam kui tegelikult on . ” 
2961	NA	 “ Aga lugejad ? ” 
2962	NA	 “ Lugeja on solvunud koos solvunud autoriga ja solvunud kirjastusega , sest nii rasketel aegadel ei tohi ometi laita , vaid ainult kiita . 
2962	NA	 Au on ainuke honorar ja sedagi ei raatsita piisavalt jagada ; lugeja tahaks ometi kindel olla , et ta oma kallist raha ilmaasjata välja pole käinud . ” 
2963	NA	 Kolk toetas vastu Nooruse väravasammast oma portfelli , otsis põhjatusest ühe raamatu üles , ulatas tolle Jotile nagu poolsalaja , esikaas allpool . 
2964	NA	 “ Minu viimane näputöö , palun ! 
2964	NA	 Kahjuks proosa , aga proosat olekski teil vilets ümber kirjutama hakata ! ” 
2965	NA	 Jott peitis kingi kiiresti põue . 
2965	NA	 Ta ei julgenud seda laterna paljastava silma all lehitseda , kuigi autor oleks ehk lootnud . 
2966	NA	 Nad pöördusid tagasipoole . 
2966	NA	 Jott võitles enesega . 
2966	NA	 Tal oli mapis Kaplinski uus raamat , mida nagu ei raatsinud vastukingiks ohverdada . 
2966	NA	 Ta oli pikas sabas seisnud , tiraaž müüdi kindlasti läbi , kust ta jälle saab . 
2966	NA	 Ent kustkohast Stokholmi mees saaks ! noomis ta ennast . 
2967	NA	 “ Üks hetk , härra Kolk , sain täna haruldase raamatu , ma küll lugesin seda juba , aga olgu ta nüüd teie oma . ” 
2968	NA	 “ Valge joon Võrumaa kohale . 
2968	NA	 Jaan Kaplinski . 
2968	NA	 Oo , ma olen õnnelik ! 
2968	NA	 See näib väga sobivat ! ” 
2969	NA	 Kolk uuris raamatut vitriinakna valguses . 
2970	NA	 “ Kolmkümmend seitse kopikat , see on vist väga odav ? ” 
2971	NA	 “ Nõukogude Liidus on raamat tõesti odav , ” ütles Jott patriootiliselt , kummardas lähemale ja lisas : “ Sellest on ainult inimelu veel odavam . ” 
2972	NA	 Nad vaatasid teineteisele otsa ja siis üle õla , teine teisele poole . 
2972	NA	 Inimesed käisid mööda , inimestel oli asja vaid iseenestega . 
2972	NA	 Nad jalutasid mõned sammud , jäid seisma Harju 1 maja ees . 
2973	NA	 Loomingu toimetuse üks aken oli veel valge . 
2974	NA	 “ Kalle Kurg vist töötab veel , ” ütles Jott . “ Kas astume sisse ? ” 
2975	NA	 “ Ei mitte , mis asja mul sinna oleks . 
2975	NA	 Milleks häirida häid inimesi , las töötavad . ” 
2976	NA	 “ Aga tuleb ehk aeg ? ” 
2977	NA	 “ Aeg maa ja mere peal ? 
2977	NA	 Ei tea , ei tea . 
2977	NA	 Seda tean , et luuletus on ainus koht maailmas , kus on kindel , usaldatav , soe , ” ütles Kolk , enne kui käe sirutas . 
2978	NA	 “ Tore et kohtusime , ” ütles ta . “ Maailm on väike ja ümmargune , ehk kohtume veel . 
2978	NA	 Mul on aeg , tahan emale bussi vastu minna . ” 
2979	NA	 Jott Tee jäi talle järele vaatama . 
2980	NA	 Aga Kalle Kurg istus siniseks suitsetatud toimetustoas , mis oli täis möödunud päeva ängi , ja kirjutas . 
2980	NA	 Aeg-ajalt silus ta sõrmeotstega juukseid , üle normi pikki , ja kohendas kahe näpu abil mustas raskes raamis prille , üle normi tugevaid ; ta silmad oli selged ja suu kramplikult kinni . 
2980	NA	 Ta kirjutas - 
2981	NA	 Kalle tõusis , vaatas aknast välja . 
2981	NA	 Inimesed kõndisid , neil oli asja vaid iseenestega . 
2981	NA	 Kõigil on asja vaid iseenestega , miks siis mitte Kallel , miks peab just tema valutama maailma valu ? 
2981	NA	 Üks päevane külaline nagu seisis ta kõrval ja nagu mõtles-ütles kuuldavalt : 
2982	NA	 See oli peaaegu luuletus , aga üks teine luuletus . 
2982	NA	 Nii nad tulid , vahel kõik sõnad riimis , vahel sidumata kõnes , nii sidumata , et pole millegagi siduda , eriti mitte oma Loominguga kui seinast seina ajakirjaga ; Kurg tundis ise : tema laulud olid teispoolt seina , hullem veel - ta oli kell maa all hälisev , salajas mulda kaevatud . 
2983	NA	 Kurg lükkas end aknalauast lahti , läks kirjutas . - 
2984	NA	 Kalle võttis poogna riigi paberit , kirjutas puhtalt ümber . 
2984	NA	 Kellele , milleks ? 
2984	NA	 Aga luuletus oli hea ta meelest , parem kui paljudki , mida Kalle peab trükki toimetama . 
2984	NA	 Aga nad ei tea ! mõtles Kurg ülejäänud maailmast , nad ei oska kahtlustada : ma endas kannan ühte raamimata pilti , mu toa seinal ripub ainult tühi raam ! 
2984	NA	 Selles mõttekäigus oli võidurõõmu ja põhjata kurbust . 
2985	NA	 Jott Tee istus väsinud vedrudega tumbal , selg ja peopesad vastu ahju , mis oli pilbaste ja vanade ajalehtedega leigeks hirmutatud . 
2985	NA	 Ei tahtnud tuld üles võtta , ei tahtnud suutäit hamba alla otsida , ei tahtnud raadiot lahti keerata , ei tahtnud magama heita . 
2985	NA	 Ta kõrvad olid õues , kuulatasid autode möödumist ; ta silmad olid riiulis , kus seisid väljakutsuvas reas eestiaegsed raamatud ja mõnigi pagulane sealhulgas . 
2985	NA	 Kas pean need kuhugi käkkima , mõtles ta , vastik ! 
2985	NA	 Kui Kaur Alttoa julges ringi käia poola ametühingu Solidaarsuse rinnamärgiga , mida kindlasti märkasid nii omade kui olemusvõõraste silmad , miks peaks tema siis varjama koduraamatuid , mida võõrad käed võib-olla sorima ei tulegi . 
2985	NA	 Alttoa pool olevat läbiotsimist toimetatud , samuti Jaan Kaplinski korteris ja Jüri Adamsi kodus , nemad olid teise põlve riigivastased , aga kes oli Jott - lihtsalt jt neljakümne hulgas . 
2985	NA	 Jerzy Kaplinski oli tillukese Jaani juurest küüditatud ja kaduma jäänud ; Valmar Adams oli laagris istunud nii saksa kui vene ajal ; professor Villem Alttoa oli noores eas rippunud Pagari tänava keldris , pea alaspidi , ja tema kirjutatud lasteraamatu Anti koolis riiulispidamise eest oli inimesi väljasaatmisega nuheldud : küll me teame , mis see teie anti on , Anti-Dühring , antimarksist , antikommunist , anti-sovetski ! 
2985	NA	 Ja nüüd on parteilasi kutsutud neljakümne kirja autoreid hukka mõistma , misjuures avalikuks mõeldud kirja said lugeda valitud parteilased allkirja vastu otse keskkomitees , kusjuures võidi küsida : aga miks see materjal sind nii kangesti huvitab ; hukkamõist peab olema partei tahtele kuuletumise akt , mitte asja sisuline arutamine . 
2985	NA	 Tulebki nõusse jääda tollega , et lasteaiad korraldatakse ümber venekeelseteks , eesti mudilased hakkavad Tähtvere pargis jalutama pikast nöörist kinni hoides , vabas käes punane lipuke ; ja Joel Sang peabki dissertatsiooni teemal Eitus eesti keeles kirjutama venekeelsena ning seda vene keeles kaitsma ; eesti kirjanikud peavadki vene keeles luuletama ja Moskva miljonilisi tiraaže noolima , kuna ladina tähtedega kirjutusmasinaid nagunii ei ole . 
2985	NA	 Eestis laiendatakse tööstust , tooraine tuuakse sisse , tööjõud tuuakse sisse , toodang veetakse viimseni välja , meile jääb füüsiline , vaimne ja ideoloogiline saast . 
2986	NA	 Räägitakse , et Moskvast tuli kolm seltsimeest noorsoorahutusi ja neljakümne kirja uurima , need seltsimehed olevat keelanud kirjale allakirjutanuid represseerida , olevat koguni ütelnud , jätke nad rahule , pole olemas natsionalismi , mis poleks põhjustatud suurvene šovinismist ; niisiis olid nad lugenud Lenini teoste 36. köidet - või mitmes see vene väljaandes on - mis oli ammugi käibelt kõrvaldatud ja seisis erifondis tädi valvsa silma all . 
2986	NA	 Kuulujutt kolmest moskvalasest võib olla soovunelm , mõtles Jott , kuid teiselt poolt ei saa eitada , et Moskva on mõnigi kord pidurdanud kohalikku liigõhinat . 
2986	NA	 Niisiis vastas metsa hüüdmisele siiski inimhääl , mitte hundikarja näljane ulg , mõtles Jott . 
2986	NA	 Tema oli peamiselt seda teada tahtnud , et kas on mingisugustki lootust . 
2987	NA	 Avaliku kirjaga oli viimasel oktoobripäeval tulnud Kaplinski , oli oma vaiksel leebel moel ulatanud üle laua mitu masinakirjalehte ja palunud läbi lugeda ning arvamust avaldada . 
2987	NA	 Ise oli näo kõrvale pööranud ja vaadanud aknast välja , nii et Jotile jäi näha tema rohkem aadlikule kui nõukogude inimesele sobiv profiil . 
2988	NA	 Joti esimene mõte oli olnud : ja nüüd ei julge ükski sellele alla kirjutada , kõik hakkavad ettekäänet otsima lauseehitusest ja formuleeringutest ! 
2988	NA	 Ta võttis pastapliiatsi , keerutas selle mütsi lahti-kinni . 
2989	NA	 Kas ma pean sellele allkirja andma , oli ta küsinud . 
2990	NA	 Kaplinski oli vastanud , et ei pea , aga loodetav oleks . 
2990	NA	 Allkirju olevat mitmel lehel , muist ringlevat paralleelselt Tallinnas , sest asjaga olevat kiire - tuleb Rahva Häälele , Sovetskaja Estonijale ja Pravdale ära saata , enne kui kõrbehais ideoloogilistele tuletõrjujatele ninna tõuseb . 
2991	NA	 Joti pilk langes allkirjadele . 
2991	NA	 Marju Lauristin ! 
2991	NA	 Noh kui juba tema , geniaalne olupoliitik riskib , siis kõige hullemat pole karta . 
2991	NA	 Jott kirjutas alla . 
2991	NA	 Nüüd ei saadud teda kahtlustada argpüksluses , nüüd ta oli kaasosaline ning võis uurida tagamaid ja väljavaateid . 
2991	NA	 Kaplinski arvas , et mis ikka juhtuda saab , välismaale ei lasta , aga palju nad seal seni käinud on , võib-olla kehtestatakse avaldamiskeeld vähemalt mõnele , aga seda pannakse välismaal tähele ja välismaad kardavad nad kõige rohkem . 
2991	NA	 Läheb see kiri ka välismaale , küsis Jott . 
2991	NA	 Kaplinski arvas küll , ent lisas : aga mitte kohe . 
2992	NA	 Autode tuled liginesid , tõusid aknasse , jooksid üle lae kaduvikku , uhh möödas ! 
2992	NA	 Vaatepilt oli sama õudne taluda kui neljakümne üheksandal . 
2992	NA	 Kas tõesti on nad saavutanud oma eesmärgi , halvanud meie tahte totaalse hirmu läbi ? 
2992	NA	 Nad ? 
2992	NA	 Jott jäi mõtlema eesti keele võimaluste üle . 
2992	NA	 Nad ei lase välismaale , nad ei luba trükkida - kes nad ? 
2992	NA	 Nemad , kes ei ole meie , kes ei ole mina ; umbisikud . 
2992	NA	 Eestlane ütleb ikka umbisikuliselt : keelati ära , lasti lahti , viidi kinni , tehti kulakuks , küüditati , mõisteti surma . 
2992	NA	 Tehtud ülekohtus süüdlast justkui ei olegi , süüdlast ei selgugi , see on silmitu ja südametu kurjuse vaim , mis muudab oma ohvriks kõikhulgas ka ärakeelaja , lahtilaskja , kinniviija , küüditaja , parteilise karistuse poolt hääletaja ; nad on ühistes käeraudades . 
2993	NA	 Jott oli Kaplinskiga arutanud , kellelt veel allkirja küsida . 
2993	NA	 Ühest perest kaht allkirja ei tahetud , teine abikaasadest jääks lapsi kasvatama , kui asjalood hulluks peaksid pöörama . 
2993	NA	 Välditi juba niikuinii põlualuseid ja väga nõrganärvilisi ning neidki , kes ei julge allkirjast keelduda , ehkki tahaksid , ja pärast kahetsema hakkaksid , ja neid eriti , kes ametiposti tõttu peaksid tundma kohustust teatada , kuhu tarvis . 
2993	NA	 Jott meenutas , et ka 1881. aasta palvekirjale ei lastud Veskel alla kirjutada , sest teda vajas rahvas eesti keele lektorina rohkem kui Siberi vangina , ja Hurt ei olnud kirjutanud alla ideelistel põhjustel nagu nüüd Runnel ; Jakob Hurt ei saanud kaasas olla Carl Robert Jakobsoni meeskonnas . 
2994	NA	 Jott oli öelnud : Too saja aasta tagune palvekiri on meie mälestustes tohutu radikaalne , nõuab koguni eestlaste ühendamist üheks kubermanguks , aga kui me teksti loeme , näeme tingivat kõneviisi ja tegeliku mõtte peitmist vähemolulise taha ; nii tsaarivalitsus kui rahvas mõistis lugeda ka ridade vahelt , õigupoolest sealt ta lugeski , sestap ei tarvitse me oma kirja tooni pärast häbeneda , et alandlikult võimudele lootev , nagu Runnel väidab ; kõik paistab läbi liigagi selgesti . 
2995	NA	 Ühel hetkel oli Kaplinski arvanud : aitab ka , nelikümmend on ilus ümmargune arv , mitte liig suur , et salaorganisatsioonis kahtlust luua , ja küllaldane , et mitte tähelepanuta jääda . 
2995	NA	 Nüüd tagantjärele mõtles Jott Tee : nelikümmend on Piibli arv , võib-olla pidas Kaplinski silmas Aabrahami kauplemist Jehoovaga , kus Jehoova lubas patuse Soodoma ja Komorra hävitamise plaanist taganeda , kui Soodomast peaks leitama nelikümmend õiget . 
2995	NA	 Meid sai nelikümmend ; oleme meie siis Issanda ees õiged ? 
2995	NA	 Või oleme õiged oma rahva ja ajaloo ees ? 
2995	NA	 Oleme endale võtnud kohustuse edaspidi elada kui õiged ? 
2996	NA	 Mõttetöö oli ränk , madalrõhkkond talumatu . 
2996	NA	 Jott viskas mantli selga ja läks tänavale . 
2996	NA	 See on kollektiivne vaimuhaigus : sotsiaalse hirmu sündroom , mõtles ta . 
2996	NA	 Nüüd siis kutsusite välja uue küüditamise , nüüd siis lastakse teerulliga rahvast üle , pahandasid ettenägelikud ; nüüd siis tegite KGBle dissidentide nimestiku valmis , nelikümmend keisri hullu , noomisid arukad ; nüüd siis otsustasite ohverdada kõige selgemad ajud , kritiseerisid elukogenud . 
2997	NA	 Jõudnud Raekoja platsi , mis kandis Nõukogude väljaku nime , märkas Jott Ülejõelt tulemas Kaplinskit . 
2998	NA	 “ Kuidas on ? ” 
2999	NA	 “ Neli meest käis . 
2999	NA	 Sadistid nad ei olnud , tegid oma töö minimaalselt , nad ei läinudki keldrisse , kus mu töötuba ja kirjutuslaud , naersid , ega te rott ole , et keldris elate , ehkki seda poleks neil raske olnud juba eelnevalt välja uurida . 
2999	NA	 Kahjuks võeti ära ka minu päevik , seal oli sees intiimsusi , olen ju kergesti kiinduv inimene , ja seal olid kirjas ka minu tähelepanekud allakirjutajate ning kirjutamisest keeldunute kohta . ” 
3000	NA	 Nii et see on neil nüüd kõik teada , mõtles Jott . 
3000	NA	 Kaplinski on siis kogunud kirjanduslikku materjali kolleegide käitumisest , mõtles Jott , aga pahane ei olnud . 
3000	NA	 See on Kaplinski probleem , mitte minu , mõtles ta , mina käitusin nagu mu loomusele kohane . 
3001	NA	 “ Mis saab edasi ? ” küsis Jott . 
3002	NA	 “ Ma uskusin valitsuse mõjutamise võimalikkust neljakümne haritlase autoriteediga . 
3002	NA	 Nüüd olen mõistnud , et meie riigis on loodud niisugune sotsiaalne süsteem , mida ei saagi hoida stabiilsena ilma pideva vägivallata . 
3002	NA	 Ehk on see riik nagu tipule asetatud püramiid , mida jõudu kasutamata ei saagi püsti pidada . 
3002	NA	 Siis oleks nagu kaks teed : vägivald ebaloomuliku olukorra säilitamiseks ja vägivald selle kukutamiseks . 
3002	NA	 Võikad mulle mõlemad . 
3002	NA	 Olen ikka tahtnud uskuda kolmandat teed , riigikorra muutmist mõistlikumaks . 
3002	NA	 Õiglus eesti rahva vastu oleks mõistlik ja vahest on valitsejatele võimalik seda veidi selgitada . ” 
3003	NA	 Jott ei leidnud Jaani jutust lohutust . 
3003	NA	 Niisiis oli ikkagi karta vägivalda . 
3003	NA	 Vastik oli mõtelda metsalangetusest põlistalvises Siberis , kõht tühi ja narud seljas , või kaheksateisttunnisest tööpäevast vasekaevanduses igikeltsamaal . 
3003	NA	 Ei , ta ei tahtnud oma allkirja tagasivõetuks kuulutada , nagu Aira Kaal tegi , ega katta valge värviga , nagu Valmar Adams tegi , mõlemat olid kallutanud sellele teele arukad nõuandjad . 
3003	NA	 Aga imettegevaks oli ta mõnel õnnetul üksildasel õhtul tahtnud toda paberit muuta küll , või kui see pole võimalik , siis ise muutuda nähtamatuks ; mitte et emigreeruda , ei hoopiski , vaid panna pähe küüntest kübar ja haihtuda otsijate haardest . 
3003	NA	 Mõnel teisel õhtul oli ta tänulik olnud , et tedagi vääriliseks oli arvatud . 
3003	NA	 Ta uskus õnnelikku lahendusse - eks seisa ju Markuse evangeeliumis : Ja tema oli seal kõrbes nelikümmend päeva Saatana kiusata , ta oli metsaliste juures , ja inglid teenisid teda . 
3004	NA	 Nelikümmend kui mõneti juhuslik kogudus oli rühmiti vaielnud avaliku kirja iga sõna , iga väljendi üle , et ei esineks pagulaste sõnapruuki , mis sunniks arvama , et kiri on imporditud , ega leiduks nõukogulikku keelekasutust , mis tekitaks provokatsioonikahtlust ; kumbagi hirmu ei õnnestunud vältida . 
3004	NA	 Veel enam vaidlemist tekitasid ootused kirja mõju suhtes , aga seda , mis tegelikult juhtus , ei oletanud keegi - avaldamata jäetud tekst kargas kui kõrvale heidetud tikk Rahva Hääle toimetuse aknast välja , süütas üle maa leviva kulutule ; järgnes üldrahvalik arutelu , referendum rahvusküsimuses , kui nii võiks öelda . 
3004	NA	 Võrust Viruni kirjutati kirja ümber , levitati ja loeti , omad tundsid omasid ära , võõrastega tehti vahe sisse , vaieldi , veendi ja veenduti , julgeti ja julgustati . 
3004	NA	 Apostlite tegude raamatus seisab : Aga neid oli enam kui nelikümmend , kes nõnda olid ühes vandunud . 
3005	NA	 Autorid olid enimalt lootnud dialoogi kohaliku valitsusega , ent saavutati midagi uhkemat - haritlaskonna dialoog rahvaga . 
3005	NA	 Rahvas määras ennast , rahvas ärkas nõidusest , rahvas uskus , lootis ja armastas . 
3006	NA	 Ümberkirjutajaid jälitati rohkem kui autoreid , mõnedki kaotasid oma töökoha , eriti õpetajad , palju nimesid tõmmati maha korterijärjekorrast , välissõidust , doktorantuurist , kooliõpikutest , teleekraanilt . 
3006	NA	 Nad teadsid , mille eest . 
3006	NA	 Ent keegi ei uskunud , et midagi muutub peale juhtide retoorika . 
3006	NA	 Ja peale asjaosaliste enesetunde , sest ometi kord oli häält tõstetud totaalse venestuse vastu , nii et maailm on kuulatama jäänud . 
3007	NA	 Ühel reedesel päeval tuli külm dušš : Kaplinski oli esmaspäevaks julgeolekusse kutsutud . 
3008	NA	 “ Mis te arvate , mis nad ette võtavad , võib-olla saadavad mind välja Poolasse või saadavad Siberisse ? ” küsis Jaan. “ Passi järgi olen poolakas ja ainult sünnijuhuse tõttu eestikeelne kirjanik . ” 
3009	NA	 Ta seisis sama mure ees , mis kord tema isa : kas saadetakse Siberisse ja tuleks saag ning kirves kaasa võtta ja vattidesse riietuda või saadetakse välja Poolasse , kus vatjovka kurjast ja tööriistad ülearused . 
3009	NA	 Jott teadis : Jaan Kaplinski oli avaliku kirja põhiautor ja tema hirmumure polnud asjakohatu . 
3010	NA	 Jott ei osanud nõu anda ega midagi oletada . 
3010	NA	 Ei ole lohutust , võinuks ta Kaplinski enda värsiga vastata . 
3010	NA	 Loodame Jumalale , võinuks ta öelda , aga see oli unustatud keelend . 
3011	NA	 Esmaspäeval anti Kaplinskile tema päevik julgeolekus tagasi . 
3011	NA	 Allkirja vastu . 
3011	NA	 Nad ei vajanud seda enam , neil oli see pähe õpitud ja huvitavamad kohad ära tõlgitud . 
3012	NA	 “ Sadistid , lasksid mitmel inimesel terve nädalavahetuse ilmaasjata piinelda järjest üksikasjalisemates tulevikuvisioonides , ” ütles Jott . 
3012	NA	 . 
3013	NA	 “ Võib-olla nad just selle üle nii magusalt naersidki . ” 
3014	NA	 Kirjandusmuuseumi saal voolas rahvast lõhkemiseni täis . 
3014	NA	 Otsiti maja pidi lisatoole , neid pandi nii tihedalt , et kui keegi hakkab varem lahkuma , peab terve seinaveerne rida koos tooliga tõusma . 
3014	NA	 Igakevadised Tartu kirjanduspäevad on olnud väga populaarsed , see oli vaba sõna foorum , nii vaba kui sõna üldse sai olla . 
3014	NA	 Ega siis asjata nõutud linnakomitee ideoloogiasekretärilt aina aru , miks noid päevi peaks peetama , aga käed olid vist lühikesed ära keelama . 
3015	NA	 Jott Tee seisis uksel ja otsis silmadega , kas ehk mõni kamraad on tallegi koha varunud . 
3015	NA	 Esireas näis mõni hõivamata tool veel leiduvat , ent traditsiooniliselt olid nood esinejate ja kõrgete tallinlaste jagu . 
3016	NA	 Keegi rebis Jotti varrukast . 
3016	NA	 Oli kleenuke tütarlaps , õige armsake . 
3017	NA	 Jott kummardas oma kõrvad ja silmad allapoole . 
3018	NA	 “ Öelge palun , kas too mustajuukseline seal ees on Hando Runnel ? ” küsiti õhinal . 
3019	NA	 “ Seal ees ? 
3019	NA	 Mati Undi kõrval ? 
3019	NA	 Hellat teisel käel ? ” täpsustas Jott . 
3020	NA	 “ Ei tunne Hunti , ei tunne Ellatit . 
3020	NA	 See salkusjuukseline , kes praegu portfellist lehe välja võttis , kas see on tõesti Runnel ? ” 
3021	NA	 “ Tõesti-tõesti ! 
3021	NA	 Tema ise ! ” kinnitas Jott . 
3022	NA	 “ Sihuke nosuke ! ” venitas neiu nördinult , keeras viuhti kannalt ringi ja kihutas riidehoidu mantli järele . 
3023	NA	 Maavärin seitse palli ! muigas Jott . 
3023	NA	 See oli kord juba nähtud : ülikooli raamatukogus oli keegi volüümikas daam teda peatanud ja palunud ennast tutvustada seltsimees Lotmanile , ta olevat suur Juri Mihhailovitši austaja , nimme tema pärast Leningradist Tartusse sõitnud , kas saaks kuidagi kokku . 
3023	NA	 Professor Lotman oligi varsti trepist tulnud ja Jott oli sosistanud : teil on õnne , sealt ta tulebki . 
3023	NA	 Daam oli kangestunud . 
3023	NA	 See ? ! 
3023	NA	 See pisike juut ? ! oli ta sosistanud ja kadunud kui keravälk Joti kõrvalt , nii et Joti lai naeratus ja tähelepanu nõudev käeviibe professor Lotmani suunas jäi täiesti seletamatuks . 
3023	NA	 Too on too naiste kanapimedus , olgu nad siis daamid ja suurlinnast või kohalikud silmarõõmukesed , mõtles Jott . 
3024	NA	 Runnelil polnud austajakaotusest aimugi , tema kuklasse hingas neid sadu , kui ta märkmepabereid lehitses ja rühmitas ning ettekannet pooleteise kõrvaga kuulas . 
3024	NA	 Ta oli enda peale pahane , et oli lasknud ennast siinkõnelejate hulka veenda ja veel missuguse teemaga : Isiklikku ! 
3024	NA	 Tookord tundus , et tähtaeg on kaugel ja mis siis ikka , teemagi tundus intrigeeriv , isikliku sildi all saaks vabamalt kõnelda üldisest ja millest tahes . 
3024	NA	 Mida vabam kõne , seda enam pingutust nõuab selle kokkupanu ja nüüd , kaheteistkümnendal tunnil tundus , et mõte mõttega ei haaku . 
3025	NA	 Miks ma kõnelen , miks , kes sunnib mind tooli pealt tõusma ja sammuma pulti , mõtles Runnel . 
3025	NA	 Kust tulevad sõnad mu suhu ? 
3025	NA	 Mis jutt see on , mis ma räägin ? 
3025	NA	 Mis sõnumeid on mul öelda ja kellele nimelt ? 
3025	NA	 Miks ma ei istu nagu teised lõpuni tasa ja targu , kuulates kõnesid , kähmlust , repliike ? 
3025	NA	 Miks ei lahku ma rääkimata , kallamata kaaslaste kuulmeisse sõnade käärivat virret ? 
3025	NA	 Miks ma kõnelen ? 
3025	NA	 Tahan ma tõepoolest ütelda tõde või kaitsta kellegi õigust ? 
3025	NA	 Miks ma kõnelen ? 
3025	NA	 Miks ? 
3025	NA	 Sõbrad on need , kes mind rääkima panevad . 
3025	NA	 Nemad ! 
3025	NA	 Palju on saanud mul neid juba aastate jooksul ! 
3025	NA	 Igaühega neist tahaks kõnelda praegu ! 
3025	NA	 Kõik nad on siin korraga koos - koosolek ! - , neid on nii palju ! 
3025	NA	 Keda ma välja valiks või keda ma jätaks ? ! 
3025	NA	 Kättpidi kõigile teregi anda ei jõuaks ! 
3025	NA	 Räägiks siis kõigiga korraga , kaudselt , otse , nii nagu oskan ! 
3025	NA	 Sõnum ei ole see , pole ses tarkuse märki ! 
3025	NA	 See on mind valdav , pinev , pikaks veninud tere ! 
3026	NA	 Umbes selliste mõtetega võiks ju alustada , kui meelest ära ei lähe ja teel kõnepulti teisi impulsse ei teki , mõtles Runnel . 
3026	NA	 Ta jäi tähelepanelikult kuulama , mis Mati Unt enne teda räägib . 
3026	NA	 Undile oli kaela määritud sama teema : Isiklikku . 
3027	NA	 Jott Tee oli alati imestanud , kuis äärmiselt sõnasuutliku proosa mees Unt kõnet pidades ikka ja alati pidi toetuma kuulaja heatahtlikkusele ja kannatlikkusele , lootma , et kuulaja peab meeles : Unt kirjutab hästi , see on eesti parim , mis Unt kirjutab ! 
3027	NA	 Olla võib , et Unt kõneleb kirjutamise malli järgi , see mis ta välja ütleb , oleks nagu esimene toores mõte , mida peaks rüütama selguse rüüga , ja seal , kus kirjutav käsi korraks peatuks , sigineb lausesse pausi täitev noh ning tähendab , ja sõnanugilisi saab rohkem kui sisuga sõnu ; nähtavasti on Unt kirjalikus kõnes aeglane , valib lauseliikmeid hoolega , praagib neid järjest välja , mis suulises kõnes on küllalt tüütu kuulata . 
3027	NA	 Aga teda kuulatakse , kuna mõttekäigud on ootamatud . 
3028	NA	 “ Mul on tähendab kogu aeg selline tunne , et kirjutan noh kahekümnele inimesele , kes mind noh eriti ei salli , aga võiksid sallida , ” ütles Unt . “ Kellel on jäänud minust vale ettekujutus noh tänaval liikumise , juhusliku esinemise või millegi muu pärast ; viisteist on naissoost tähendab neist kahekümnest . ” 
3029	NA	 Jott muigas - ilmaaegu põgenes too Runneli austajanna , oleks naissoo kohta tõtt kuulda saanud ! 
3029	NA	 Kas läks koju raadiot kinni keerama , kuna igast soovikontserdist tuleb mõni laul nagu Veskimees või Jaanipäevaks kõrgeks kasvab rohi või Kaua sa kannatad kurbade naeru ? 
3029	NA	 Või kisub piigake riiulist oma täna kukutatud lemmiku raamatud maha , kisub küll maha , ometi naeratab leplikult , lugedes sealsamas maas istudes mõnd juhuslikku luuletust , kas või Keldrikakandit - 
3030	NA	 Suure mõnuga deklameeritakse toda hiilgavat vemmalvärssi lasteaia maipeost teadusliku labori nääriõhtuni , mõtles Jott , iseäranis kena keldrisse kartulite järele minnes iga kord iseendale ette lugeda . 
3030	NA	 Süütult õel homo sovjeticus'e portree , mõtles Jott , ka selle toatäie rahva peegelpilt , kelle ette Runnel kohe astub . 
3030	NA	 Rahvalaulik Hando on loonud laule , millest ei teata , kas need on rahvasuust võetud või rahvasuhu läinud ; nagu Veljo Tormis annab rahvale tema muusika tormistatud kujul tagasi , nõnda runneldab Runnel rahvaomaseid motiive , rahva enda mõtteid ja ootusi , ja häda kriitikule , kes söandab mõned madallennusuled välja kitkuda - Runnel on püha ja puutumatu , seisab üldrahvaliku looduskaitse all . 
3030	NA	 Küllap annab ka too pettunud näitsik andeks , et lemmikluuletaja välispidiselt tema ettekujutusele ei vastanud . 
3030	NA	 Muuda eelarvamust ja muutub maailm ! 
3031	NA	 Saal oli lõhkemas ootuse pingest : Runnel läks pulti , sasis peoga juukselakka , sortis pabereid , võttis puldi äärest kinni , kallutas end ettepoole justkui rünnakule . 
3031	NA	 Aga ta oli leebe - nagu ikka alguses . 
3032	NA	 Varsti läks põnevamaks , Runnel rääkis kolme sõbra kunagisest kenast kombest Pegasuse kohvikus kokku saada ; need olid Jüri Üdi , Mati Unt ja Hando , kui nad kõik veel Tallinnas pesitsesid . 
3032	NA	 Elu oli siis vilkalt lõbus , nad kirjutasid kohvikulaua ääres tekste ja ükskord kirjutasid nad tõtt Runneli pihta . 
3032	NA	 Runnel sortis pihku paberitüki , kust luges , mis Viiding-Üdi toona kirjutanud : Maapoiss , huvitavate luuletustega ; tema nali on hea , aga selles on alati miski minust mööduv ; see on kuidagi kultuurne ja mõjub Runneli üldise sõnakehvuse taustal liig sõnakana ; ta kuulub nende luuletajate hulka , kelle loomingut loen endale kohustuseks tunda ; ei ole ta üks nendest , kes meenub mulle kodus , kui mõtteil inimesi pidi käia luban ; mina jään vanaks ega oska enam Runnelit lugeda . 
3033	NA	 Runnel tõstis pea , laskis kõnekal pilgul viibida koosolijatel . 
3033	NA	 Need ei varjanud hämmeldust : kuidas nii - meie Viiding meie Runnelist ? ! 
3033	NA	 Kes nähtamatuid asju nägid , need mõtlesid : ahaa ! 
3034	NA	 Runnel võttis teise sedeli ja luges , mis Unt tookord kirjutanud : On aegu , kus me oleme Runnelit pidanud naljameheks - teeb ta ju igas seltskonnas raskesti mõistetavat nalja , tihti ka ebaõnnestunut , aeg-ajalt jälle naelapea pihta ; kas tahab naljaga varjata oma pisaraid või on lihtsalt inimene ; luuletused on enamasti tõsised , kuni sekka - tolksti ! - jälle nali-nali . 
3035	NA	 Runnel pani sedelid kuhja puldi äärele . 
3035	NA	 Kõik ootasid , kuidas ta kommenteerib . 
3035	NA	 Aga Runnel ei öelnud musta ega valget , ju siis jättis sõprade arvamused sõprade vastutada . 
3035	NA	 Ent meeles need olid tal hoitud üle aastate . 
3035	NA	 Ta libises justkui teisele teemale , ütles end olevat ideaalse revisjoni-komisjoni liikme , kes püüab bilanssi vaadata , ja tasakaalu huvides kaldub igas asjas vähemuse poolele . 
3035	NA	 Ta ütles lõpetuseks : 
3036	NA	 “ On ju väga vägevaid isikuid , kes võtavad massid oma kannule . 
3036	NA	 Ma liigun tükk aega võib-olla kaasa , aga mingil hetkel tunnen ma , et see on suur jõud , mis võib muutuda ohtlikuks ja ma hakkan seda jõudu kartma . 
3036	NA	 Ja ma hakkan siis kohe organiseerima sellele ohtlikuks muutuvale jõule väikest vastujõudu . 
3036	NA	 Põhiline hoiak on opositsiooni loomine ohtlikuks muutunud jõule . 
3036	NA	 Proosa jõud on suurem ja seepärast olen luulele truuks jäänud . 
3036	NA	 Ma püüan jääda tõe poolele , sest valet on rohkem liikvel . ” 
3037	NA	 Ain Kaalep sai vist aru Runneli kõne ajenditest , ta tõstis kaks näppu püsti ja esitas konkreetse küsimuse : 
3038	NA	 “ Ütle avalikult ära , oled sa hea inimene või halb ? ” 
3039	NA	 Saal lõi kahisema - üldtuntud hea inimese Ain Kaalepi hääl kõlas agressiivselt , mis peab see tähendama ? 
3039	NA	 Mõned sosistasid Runneli ja Kaplinski suurest vastasseisust , nõnda et neid ühte saali ei saa lasta : jälle seisvat vastamisi maailmakodanik Kaplinski ja isamaalane Runnel nagu kord olid vastasrinnas maailmamees Vilde ja eestimees Tammsaare ; teised vihjasid lauaalusele esikohavõitlusele nelja mehe vahel . 
3039	NA	 Neli neid on meil , mõtles Jott - Rummo , Viiding , Kaplinski ja Runnel , rahvas armastab neid kõiki , nad on rahva ihuliikmed nagu on inimese ihuliikmeteks parem käsi ja vasak käsi , aju ja süda , mis peavad koos toimima ja kokku sobima . 
3040	NA	 Runnel ei sattunud Kaalepist segadusse . 
3040	NA	 Ta vastas nagu naljatamisi : 
3041	NA	 “ Poliitikaga ma ei tegele , mul pole selle tegemiseks kapitali ehk võimsust . 
3041	NA	 Järelikult peaks ma olema nende hulgas , kes ei jõua palju kurja teha - ei ole lihtsalt nii palju jõudu . 
3041	NA	 Aga ometi on mõned kriitikud tähele pannud - ja kes mu käitumist tunnevad - et minu tekstides on sees sellised tigeduse kohad . 
3041	NA	 No siis lihtsalt ei ole võimalik hea inimene olla - oled seina äärde surutud . 
3041	NA	 Piirsituatsioonis püüad mingit asja kaitsta , selleks kulub energiat , mis on hävitav energia . 
3041	NA	 Kui ta ei hävita midagi , siis on nähtav tigeduse-aktina . 
3041	NA	 Oleks ma tugevam inimene , siis ma oleks ilmselt parem inimene . 
3041	NA	 Minu loomingus on koerapeksmise kohad sees nagu Tammsaarel . ” 
3042	NA	 Nii ta ütles , naeratas paipoisina ja tuli puldist ära . 
3042	NA	 Aplaus oli vägev . 
3043	NA	 Arvo Valton kargas püsti , et kähvata : 
3044	NA	 “ Kaalepi küsimus on rumal - Hando on hea inimene ! 
3044	NA	 Kurjust ja headust ei saa määratleda . 
3044	NA	 Kõik teate paradoksi , et kõige rohkem kurja teevad head inimesed ! ” 
3045	NA	 Rõõmsalt sumisedes voolas saal tühjaks . 
3045	NA	 Hando asjatas paberite kokkukorjamisega , nii et jäi koos jüngritega viimaste lahkujate hulka . 
3045	NA	 Ta ei soovinud kuhugi istuma minna , et muljeid vahetada , ta ütles naljatamisi : 
3046	NA	 “ Lähen koju lapsi üle lugema ja puuduvaid tegema ! ” 
3047	NA	 See puuduv oli luuletus - 
3048	NA	 Kalle Kurg oli jahmunud . 
3049	NA	 Kõik oli just paremusele pööramas , midagi nagu hakkas välja tulema , tundus et inimese kehakõne ongi võimeline sünnitama liikumise luulet ; ta avastas oma elukaaslast , nägi teda teiste silmadega , see polnudki Naine , kellele ta Mimeskid pühendanud oli , see oli üks teine Maret Kristal , viimse verelibleni vaimne , viimse hingevärinani ihulik . 
3049	NA	 See oligi munasuuruses ruumis sündinud lind , kasvav läbi une ja teadmatuse . 
3049	NA	 Oi milline pimestav õhuookean oimetu olendi kohal ! 
3049	NA	 Piirdetuse hetk , mil muna mõraneb . 
3049	NA	 Maailma ränkrõõmus priius vajub peale nagu tohutu lainemurd ! 
3049	NA	 Ja siiski suudab too illuke ehmes oma eneseteatamisõhinas tõusta laineharjale ulpima ! 
3049	NA	 Tõus ! 
3049	NA	 Veel kestab tasakaalu avastamise hõiskav imestus - kauaks ? 
3049	NA	 Juba selgub piir , puurisuurune elu , varbadeks võimatus ja suutmatus . 
3049	NA	 Aga tiibades lennutung ! 
3049	NA	 Aga tiibades tume sund ! 
3049	NA	 Aga kiipsjas kehas ihk ehitada maastikusuurune lennuruum ! 
3049	NA	 Maailmasuurune elu ! 
3049	NA	 Kalle sosin kasvas sõnadeks , see loitsis ja sisendas ; Kalle kasvas loojaks , ta lõi rändlinnu lendu oma naise ihus . 
3050	NA	 Ja siis oligi mimeskitantsija plahvatanud : 
3051	NA	 “ Sa ei hooli minust mitte üks põrm ! ” 
3052	NA	 Kalle ei taibanud . 
3052	NA	 Ta oli ju tahtnud aidata lindu koorest välja , ei muud ? 
3052	NA	 Ta oli näinud linnu raplemist , oli pidanud seda ebaküpsuseks , mis aga oli - kas oli ? - linnu vastuhakk , linnuloomuse tung iseolemiseks , iseloomiseks ? 
3052	NA	 Kas Mareti keha linnuks olles elas üle midagi muud kui Kalle vaim linnuks olles ? 
3052	NA	 Ta oli ülimas hämmingus . 
3053	NA	 Seal tuli lavatööline ja ütles : 
3054	NA	 “ Seltsimees Kurg , valvelauast paluti öelda : teile on telefon . 
3054	NA	 Kaugekõne . ” 
3055	NA	 Kurg vihastas : 
3056	NA	 “ No nüüd on kurat lahti ! ” 
3057	NA	 Täpselt nii oligi . 
3057	NA	 Helistati Loomingust , tulgu peatoimetaja kohe silmapilk ! 
3058	NA	 “ Ma olen Tartus ! 
3058	NA	 Ma olen Vanemuises ! 
3058	NA	 Ma teen proovi , saate aru ! ” karjus Kalle Kurg torusse . “ Mis kurat seal vaja on ! 
3058	NA	 Kas vene riik hakkab kokku kukkuma ! 
3058	NA	 Ja kui hakkabki , kas Looming on süüdi ! ” 
3059	NA	 “ Täpselt nii ! 
3059	NA	 Te olete siis juba lugenud ? ” 
3060	NA	 “ Mida ? ! ” 
3061	NA	 “ Aga Helsingin Sanomaid . 
3061	NA	 Te ei teagi ? 
3061	NA	 Seal kirjutatakse , et Looming on ära trükkinud Andrus Rõugu luuletuse , mille ridade esitähed ülalt alla annavad kolm sõna : sini , must , valge . 
3061	NA	 Keskkomitee on tagajalgadel püsti , neil on , kes soome keelt oskavad . ” 
3062	NA	 Kurg viskas toru hargile , tormas proovisaali . 
3063	NA	 “ Maret , kallis , ma sõidan kohe esimese bussiga Tallinna ja tulen kohe esimese bussiga tagasi ! 
3063	NA	 Kui mind enam lastakse . ” 
3064	NA	 Maret tõstis suured kiirgavad silmad , tema abaluud kui tiivanukid olid kaitsetult püsti . 
3064	NA	 Nii raske oli linnust jälle inimeseks saada . 
3065	NA	 Undavas ja õõtsuvas bussis luges Kalle Loomingust toda Rõugu kuulsaks tehtud luuletust . - 
3066	NA	 Viimane salm ainult on hea , mis nad sest laulust trükkisid , mõtles Kalle Kurg , nojah , algajaid autoreid peab ju trükkima , uusi talente avastama , aga kas teksti suurtähed kedagi ettevaatlikuks ei teinud ! 
3066	NA	 Nagu selja pöörad , on mingi jama ! 
3066	NA	 Helsingin Sanomaid ei saa kuskilt kätte , aga arvata võib , mis seal sees seisab . 
3066	NA	 Need on kah - ise veel sugulasrahvas ! 
3067	NA	 Teet Kallas , kelle Kalle Kurg oli enda asemele jätnud ja kes ilmumisloale pahaaimamatult alla oli kirjutanud , seletas , et akrostihhoniga hakkama saanud Rõuk on kunstiinstituudi tudeng ja tema luulet on varem ilmunud Loomingu Raamatukogu Sõnas . 
3068	NA	 “ Ta oleks võinud meid vähemalt hoiatada ! ” siunas Kurg . 
3069	NA	 “ Kas sa oleks siis sisse pannud ? ” 
3070	NA	 “ Loomulikult mitte . ” 
3071	NA	 Kallas laiutas käsi : no näed ! 
3072	NA	 “ Tudeng lendab kõrgkoolist , mind võetakse kohalt maha ja sind pistetakse pokri , ” ennustas Kurg süngelt . 
3073	NA	 “ Tänan väga , mulle aitab tollest aastapikkusest kõnetunnist KGBs , ” ütles Kallas . 
3074	NA	 “ Vaadanud siis ette . ” 
3075	NA	 “ Vaata sina ette või taha või keskele , mis tuleb see tuleb . ” 
3076	NA	 Mis tulemas , oli üldjoontes teada - pikk parteiline kadalipp . 
3076	NA	 Kirjanike liidu parteibüroo , siis üldkoosolek , siis Tallinna Lenini rajooni komitee , siis linnakomitee , siis EKP Keskkomitee . 
3076	NA	 Sina pisike armetu seisad pika laua otsas , sinu vastas lõpmata kaugel istub võimutäius , kahel pool lauda on tummade koor - ülikonnad , kes ettenähtud ajal tõstavad varruka . 
3077	NA	 Kirjanike parteibürool võeti põhiküsimuseks , mil moel asjast enamvähem elusalt välja tulla . 
3077	NA	 Kuidas oleks võinud Kallas kaasa arutada Kure süüasja , kui otseselt oli see just tema näpukas ? 
3077	NA	 Ta nõudis samaväärset karistust endalegi . 
3077	NA	 Kuusberg vaatas , pea viltu , ja otsustas : 
3078	NA	 “ Sinu jätame sellest mängust välja , et su vanad pahandused mõnel pool jälle meelde ei tuleks . ” 
3079	NA	 Nii jäi . 
3079	NA	 10. novembril 1981 oli parteiliste kirjanike üldkoosolek , Kalle Kurg üksi vaene patune . 
3079	NA	 Ta tunnetas enda ümber aukartlikku tühjust , nagu oleks ta pidalis . 
3079	NA	 Tehti palju sõnu , kolmest värvist ei räägitud , neid ju ei tohtinud mõtteski nimetada , ja siis vist ei nimetatud ka . 
3080	NA	 “ Ah tühiasi , mingi suuline märkus ainult , ” ütles Teet Kallas väljas ootavale Jott Teele . “ Kalle näol oli siiras kannatus , ehk küll ta peaks olema vilunud mängija neis õukondlikes mängudes . ” 
3081	NA	 Jott ei söandanud siis Kallet ootama jäädagi . 
3081	NA	 Teeduga kah ei tahtnud välja öhe minna . 
3082	NA	 Mõned tulid Kalle Kure juurde , ütlesid : tühiasi , kannata ära , kanna kui auraha ! 
3082	NA	 Aga nüüdsama saalis olid nad vait , suu vett ja kõrvad vatti täis - kolleegid , kelle eest Kurg on olnud valmis ei tea milleks ! 
3082	NA	 Ainult vana Adams oli kirjutanud mitu erakirja ning ametlikult Kuusbergile , ainult tema ; Adams oli kirjutanud ka Kurele : Kas tõesti vallandatakse Teid tühitähjuse pärast ; Teie tähelend ulatus ju sfääridesse , kust kukkumine on kõige tõenäolikum ! 
3082	NA	 Juba tal minevikuvorm , juba tal Kurg ei ulatugi enam sfääridesse . 
3083	NA	 Kodus pani Kalle Kurg läbikannatatu kirja . - 
3084	NA	 Kadalipp polnud sellega veel läbi . 
3084	NA	 Kuid kõige valusamad , kõige reeturlikumad olid olnud kolleegide vaikivad hoobid : keegi , mitte keegi ei olnud küsinud , milles õieti Kure süü seisab ja milles on nende meelevald omasuguse üle kohut mõista . 
3084	NA	 Täna Kurg , homme keegi teine , kui ainult oleks et mitte veel mina , näis igamees mõtlevat ja lootvat olla tähelepandamatu , mitte hakata silma . 
3084	NA	 Leebe karistus , väga leebe , leebem kui kõrgemalt poolt ette pandud - sellega väljendasid nad oma head tahet , sellest arvasid piisavat protestiks totaalse ülekohtu vastu ; küllap nad tundsid end õiglastena . 
3085	NA	 Päevad tulid ja läksid ja lugu keriti järjest unenäolisemaks - Sirje Kiin oli Rõugu luuletust ümber kirjutanud ning välismaa sõpradele saatnud nagu unustades või trotsides , et kirjad loetakse postitöötlemise osakonnas läbi ; Sirje sülitati parteist välja kui ridadesse imbunud kahjulik element ; tema peale oli karjutud : Sina annad toitu ameeriklaste propagandale , kes käisid Tallinna pommitamas ! 
3085	NA	 Selle peale pidi isegi Sirje Kiin sõnatuks jääma . 
3085	NA	 Töötuks jäi ta õige pisut hiljem . 
3086	NA	 Aga luuletuse autor ? 
3086	NA	 Teet Kallas polnud temaga kohtunud , ei enne ega pärast ; Jott Tee kuulis juhtumisi : Andres Rõugul tuli kõrgkooliga hüvasti jätta . 
3086	NA	 Kallis-kallis on sinimustvalgele mõtlemine ; kui kallis võiks olla siis lipp ise , mida pärast-sõja-põlvkond näinudki pole ! 
3087	NA	 Jott Tee põrkas endise Uluotsa endise maja uksel kokku julgeoleku tegelasega , kelle nime ei taha meeles hoidagi . 
3087	NA	 Too andis kangesti viisakalt teed ja pidas sisenejale ust lahti , arvas vist , et ei tunta ära - või just tolle pärast , et nagunii tuntakse . 
3088	NA	 “ Mis tollel siia asja ? ! ” küsis Jott Kirjanduse Maja uuelt perenaiselt . 
3089	NA	 “ Uurib Kristjan Jaak Petersoni ausamba avamise lugu ja Enn Lillemetsa rolli selles , ” ütles Lehte Hainsalu . 
3090	NA	 “ Ma seal olin . 
3090	NA	 Kõik oli kombes mu meelest . ” 
3091	NA	 “ Või veel ! 
3091	NA	 Ausamba jalamile olid ju nood kuulsad Kristjan Jaagu sõnad kavandatud - Kas siis selle maa keel Laulutuules ei või Taevani tõustes üles Igavikku omale otsida ? 
3091	NA	 Küsimärgiga lõpus . 
3091	NA	 Sada kuuskümmend aastat vanad värsid , aga ei lubatud ei kivisse raiuda ega vasest sepistada , keelati raudselt ära . ” 
3092	NA	 “ Ju siis meie maa keel tõesti ei või ! ” ütles Jott . 
3093	NA	 “ Taga targemaks , Kristjan Jaagu ausamba avamisel ei lubatud Kristjan Jaagu luulet lugeda ; linnavalitsuse kultuuriosakonnas oli päris mõnus kava kokku pandud , seal ju mõistusega inimesed . 
3093	NA	 Rist peale ja kõik , vist partei linnakomitee kultuuriosakonnas - või Glavlitis või julgeolekus , kust mina tean , mina olen parteitu , ja ega parteilased kah tea . 
3093	NA	 Muide , teie kui parteitu ei ole ehk tähele pannud , et ega meie majas parteirakukest enam olegi , selle kaotamine oli minu esimene töö , kui mind siia ametisse valiti ; meie parteipoisid liitusid kirjandusmuuseumi parteitüdrukutega ja ma ei teagi , mis nad teevad või ei tee . 
3093	NA	 Too pimesoole operatsioon muide ei kohanud linnakomitees vähimatki vastuseisu , leiti olevat asjade normaalne käik . ” 
3094	NA	 Ta valas kohvi kahte tassi , see tegevus vääris vaikust ja täit tähelepanu . 
3094	NA	 Siis ta jätkas : 
3095	NA	 “ Noh siis mina sinna samba avamisele ei läinudki , et las mõtlevad , miks kirjanike sekretäri pole nii tähtsal ja oodatud päeval . ” 
3096	NA	 “ Lillemets ju luges . 
3096	NA	 Mõlemat oodi , ” ütles Jott . 
3097	NA	 “ Kus ma võisin teada , kui seda Enn isegi vist ette ei teadnud . 
3097	NA	 Ja seda täna uurima tuldigi - kes andis korralduse Lillemetsal etelda , kui oli teada , et kavas ei ole . 
3097	NA	 Ma arvasin , et mind kahtlustavad , ütlesin , et igal kirjanikul - ka noorel autoril - peab olema nii palju mõistust ja mälu , et suudab mistahes üritusel omalt poolt lisa pakkuda , kui korraldajad on küündimatud olnud . 
3097	NA	 Siis ütles too , neil on andmeid , et käsk tuli välismaalt . 
3097	NA	 Ta ei jäänudki uskuma , et Lillemets ise selle mõtte peale tuli , hakkas jälle Ameerika Häälest ja tont teab mis rajatagustest niiditõmbajatest ja halbade mõjude alla sattunud noortest rääkima . 
3097	NA	 Et miks Lillemetsal tekstid kaasas olid , tal ikka oli ette valmistatud , keegi ikka oli nöörist tõmmanud ! ” 
3098	NA	 Hainsalu tõi elektrikannuga uut vett , torkas kannu saba stepslisse , müristas kohvioad - Leningradi kirjanike külakost , kust siis muidu -pulbriks ning mõõtis palju arvas portselankannu . 
3098	NA	 Nagunii tuleb rahvast . 
3099	NA	 “ See tuurib nüüd juba nädalate kaupa , ” ütles ta . “ Kõige rohkem ajab südame täis , et julgeolek läks ülikooli raamatukokku , tõstis direktor Laine Peebu kabinetist välja , et seal Lillemetsa üle kuulata . 
3099	NA	 Ma ütlesin , see on lubamatu tegu jätta Laine Peebule mulje , nagu olekski Lillemets milleski süüdi . 
3099	NA	 Ma ütlesin , et Lillemets on meil timurlane , käib vanakesi kirjanikke ja nende leski külastamas , täiesti ise omal vabal tahtel , ise tuli selle peale , ja kust me teise niisuguse leiame , kui te Lillemetsa närvid raisku ajate . 
3099	NA	 Siis ta muigas esimest korda ja ütles , et talle isegi meeldib , et ma oma alluvat nõnda kaitsen . 
3099	NA	 Alluvat ! 
3099	NA	 Kes siin kellele allub ! 
3099	NA	 Teenija olen ma siin majas ! ” 
3100	NA	 Veekann hakkas üleni värisema . 
3101	NA	 Seni vaikides kohvitasse kuivatanud Kauksi Ülle ütles : 
3102	NA	 “ Ma sain sellest inspiratsiooni . 
3102	NA	 Ja kirjutasin kah ühe laulu Kristjan Jaagulõ . 
3102	NA	 See on see et – 
3103	NA	 Ja nii edasi . 
3103	NA	 Keelatud Kristjan Jaagu read nimetan kah ära . ” 
3104	NA	 “ Tubli laps , ilus salm , ” ütles Jott . 
3105	NA	 Nad vaikisid . 
3106	NA	 Jott imestas omaette , kui sügav mõte on noorukese Kauksi Ülle salmis . 
3106	NA	 Kohv oli tõmmanud ja valati välja . 
3107	NA	 “ Kas Lillemetsale ei pandud pahaks hoopis Peet Vallaku Hinge taudi koostamist ? ” küsis Jott . “ Ma kuulsin , et Loomingu Raamatukogus käib Jüri Ojamaa vallandamise protsess . ” 
3108	NA	 “ Sellest juttu ei tehtud . 
3108	NA	 Ma ei teagi sellest . 
3108	NA	 Mis tolle ammusurnud Vallakuga siis lahti on ? ” 
3109	NA	 “ Novell Tribunaal . 
3109	NA	 Vist venevastane või nii . ” 
3110	NA	 “ Kahju Ojamaast . 
3110	NA	 Ja eelkäija Samma läks sama teed . 
3110	NA	 Loomingu Raamatukogu võitleb iga viimse kui numbri pärast , olgu see siis vene või lääne tõlge või - mis eriti kahtlustvääriv - meie oma originaal . 
3110	NA	 Lembe Hiedel ütles lapsesuuga : silmitu saagerdamine käib hommikust õhtuni . ” 
3111	NA	 “ Ojamaa võib endale medali rinda panna , ” ütles Jott . “ Niisamuti Aksel Tamm , Punaste õhtute purpuri nimelise medali on tulevik talle valmis pannud . ” 
3112	NA	 “ Too on Runneli parim raamat ; ma kuulsin , et Tamm ei kahetsegi . 
3112	NA	 Asi oli seda väärt . 
3112	NA	 Kuigi Tamm vist teadlikult ei läinud välja vallandamiseni , vist ikka lootis mõistuse võitu . 
3112	NA	 Eks tal ole piiripealseid raamatuid kogu aeg olnud , aga see ! ” 
3113	NA	 Hainsalu vaatas riiulisse , leidis otsimata ja luges . - 
3114	NA	 “ Võimas ! ” kiitis Jott Tee . “ Luuletus peateemal ! 
3114	NA	 Eestimaa uputamine venelaste voogu . 
3114	NA	 Venestamise mehhanism vaatab siit vastu nagu haljad vedrud punase plüüsiga kaetud vanast sohvast ! 
3114	NA	 Tublid poisid , Runnel ja Tamm ! 
3114	NA	 Ideoloogiasekretär Rein Ristlaan oli hirmsasti vahutanud , temap see ilus pikk süüdlane poiss olevat , ise sai ka aru . ” 
3115	NA	 “ Vaata kui enesekindel ! 
3115	NA	 Või ilus ja pikk ! ” naeris Hainsalu ja valas külalisele veel ühe kohvi . 
3115	NA	 Kuni on . 
3116	NA	 “ See on leningradlastests kena , et nad kohvi tõid , ” ütles Hainsalu , “ Aga muidu olid nad pretensioonikad , eriti naised , et potšemu net ja pošemu net – miks pole Leninit üheski seinas ja miks pole telekat ja miks pole kohvikoort . 
3116	NA	 Ütlesin , et Leninit pole siin majas kunagi olnud , ja teleka ostmiseks pole limiiti , aga seda ei ütelnud , et eesti koort ostku nad Leningradist , sest meie oleme rahvaste sõpruse nimel ise ilma . 
3116	NA	 Ma ei raatsinud neid õrritada . 
3116	NA	 Vaikisin ja võtsin süü omaks . 
3116	NA	" "" "
3117	NA	 “ Te jätate kõik ütlemata . 
3117	NA	 Mõned arvavadki , et teil pole isiklikku suhtumist . ” 
3118	NA	 “ Mis siis ! 
3118	NA	 Ma ei soovi piinlikke sõnavahetusi , mul hakkab häbi . 
3118	NA	 Tüli on minu meelest elamise praak , ” ütles Hainsalu . 
3119	NA	 “ Õnnis Carl Robert Jakobson jälle ütles , et tüli , see ongi tõeline elu . 
3119	NA	 Teie , Lehte , siis ei olegi poliitik ? ” 
3120	NA	 “ No ei ! 
3120	NA	 Ma olen luuletaja , hoian selle poole , kellele parajasti liiga tehakse , otsin vabandavaid asjaolusid . 
3120	NA	 Tüli tuleb ju pisiasjadest , neist peab leebelt üle olema , paistkugi nood tühiasjad eksistentsiaalse tähendusega . 
3120	NA	 Nagu too müüjatar Kingissepa tänava lihakauplusest , kas ma olen teile rääkinud ? 
3120	NA	 Liha oli letis kõigile näha , saba seisis ja ootas , kuni kell neli sai ja parteikomitee lubas andma hakata . 
3120	NA	 Üsna ees oli üks ohvitser – aukraade mina ei tunne – noh ja tema ei jäänud oma tükiga rahule , tegi skandaali . 
3120	NA	 Müüja ütles leebelt : Ma mõistan , et teil on suur pere , aga kõik on ühesugused , kõigile on lubatud müüa üks kilo . 
3120	NA	 Kus siis ohvitser põrutas – kogu jutt käis muidugi selges vene keeles : Vähe teid veel Siberisse saadetud ! 
3120	NA	 Müüja kostis leebelt vastu : Mina võin Siberisse minna küll , aga teil endal on kauge sinna liha järele käia . 
3120	NA	 Saba hakkas plaksutama nagu heas teatris . 
3120	NA	 Ohvitser korjas oma lihatüki ja tegi et kadus . ” 
3121	NA	 “ Küllap sai alles nädala pärast aru , mis talle öeldi , ” naeris Jott Tee . “ Vägec poliittund leebelt lihamüüjalt . ” 
3122	NA	 Keerdtrepist tuldi . 
3123	NA	 Olid Kaalep ja Asta Põldmäe . 
3124	NA	 “ Aira Kaal tuleb ka kohe , ” ütles Kaalep . “ Ta juba pööras Õpetaja tänavasse . ” 
3125	NA	 “ Miks sa arvad , et tuleb , ehk viib tee niisama siit mööda , ” ütles Hainsalu . 
3126	NA	 “ Kellegi tee ei saa siit mööda viia , ” ütles Kaalep . 
3127	NA	 Tegi komplimendi , mõtles Hainsalu , Käärile ei oleks ta sellist ju ütelnud ; tegelikult ajab niisugune viisakus vihale - et mehed ei või ka naisterahvast kui inimest kohelda ! 
3128	NA	 Võeti tsensuuri teema üles . 
3128	NA	 Kellel ei seisaks midagi kuskil kinni ! 
3128	NA	 Kui kaua siis võib ! 
3128	NA	 Aastakümneid seesama omnitsensuur , nii eeleeltsensuur kui eeltsensuur kui järeltsensuur kui järeljäreltsensuur kui tagantjäreltsensuur ja hüdra haare ei lõdvenegi ! 
3128	NA	 Telefonikeelamine , pliiatsiga ette näitamine , kusjuures käsikirjale ei jää ühtki märki , ja vaene toimetaja peab need märgid tegema , arvaku ta seejuures ise mis tahab . 
3128	NA	 Ja pahandust kui palju ! 
3128	NA	 Teinekord püüab toimetaja ise hoolsam olla , juba ise ette aimata . 
3129	NA	 Kaalep ja Jott hakkasid vanu aegu meenutama . 
3129	NA	 Kaalep möönis , et iga tsensuur on süsteemiks saanud vägivald , kuid näiteks Jõgeverile oli tsensoriamet südametunnistuse küsimus ; olla venestuse tööriistaks , ise soovimata seda venestust ja südamepõhjas kaheldes ka eesti rahva kestmises , tahtis ta eesti kirjandusest ja haridusest päästa mis võimalik ning lükata hävingut silmapiiri taha . 
3129	NA	 Jott meenutas , et Suigusaar pidas ennast kitsa värava vahiks ning valvas , et see veel kitsamaks ei saaks ; papa Jannsen nimetas Suigusaart austet sõbraks ja tsensoriks , kuigi Suigusaar oli võimaldanud Jakobsoni kolme isamaakõne trükkimise , aidanud Sakala luba saada ning koguni varjanud Jakobsoni oma korteris . 
3129	NA	 Kaalep meenutas , et Vilde oli küll nurisenud tsensori verise pliiatsi üle , kuid tsensor Truusmann ei kärpinud Mahtra sõjas ridagi , koguni aitas veel arhiivimaterjalide juurde pääseda , samuti laskis tsensor Raudsetel kätel ajalehes ilmuda , ehkki kohalikud võimud märatsesid , nad tundsid ennast romaanis ära ; ka Johann Voldemar Veski märgib Truusmanni kui mõistlikku meest ja keelehuvilist ; Truusmann kui sõnakuulelik venestaja on ilmunud alles järelpõlvede teadvusse . 
3130	NA	 “ Raskel ajal hoitakse kokku , ” märkis Jott . 
3131	NA	 “ Kas meil siis ei olegi praegu raske aeg ? ” küsis Hainsalu . 
3132	NA	 “ Aga millal meil raske aeg pole olnud ? ” küsis Aira Kaal . 
3133	NA	 Jott vaatas Aira suuri tugevaid punaseks värvitud küüsi sigaretipakki lahti näppimas . 
3133	NA	 Ain oli põleva tikuga juba galantselt kummardumas . 
3133	NA	 Aira pani suitsu ette , tõmbas mahvi , nihutas tuhatoosi lähemale , jättis sigareti selle servale tormama , kohendas jämedaid merevaigupärleid sini-punasel kitsatriibulisel kleidirinnal , viskas pea kuklasse ja pilgu lakke ning ütles : 
3134	NA	 “ Mina olen märganud , et toimetajast on üsna kasu ka . 
3134	NA	 Toimetaja on ikkagi professionaalne lugeja , tema märkab üleotsalaskmised ja lohaka sõna kohe ära , kui autor ka on lootnud , et ega nii väga välja ei paista . ” 
3135	NA	 Aira vaatas kõigile kordamööda otsa oma pisut punguvate silmadega . 
3135	NA	 Silmamunad olid kergelt kollakad . 
3136	NA	 “ Toimetaja muidugi , me oleme ju kõik reatoimetajad olnud , ” ütles Hainsalu . “ Ja meil endil autoritena on toimetajaid olnud igasuguseid , mõnega sobibki töö , mõnega peab sobitama . 
3136	NA	 Mis kirjanik sa oled , kui raamatud ei ilmu . ” 
3137	NA	 “ Tsensori seisukohalt , ” jätkas Aira , “ tsensori seisukohalt on valvsus ju vajalik . 
3137	NA	 Asju tõlgendatakse ju mitut moodi , eriti läänes , need seal rakendavad kõige süütumagi kriitika oma propagandavankri ette . 
3137	NA	 Meie ei tea kõiki asju ega saa siis ka hinnata , kas valvsus oli asjakohane või mitte . ” 
3138	NA	 Uksele ilmus Sergei Issakovi rõõmus habemik nägu . 
3138	NA	 Kohvist ta keeldus , tema huviks oli saada tõend kirjandusmuuseumi erifondi pääsemiseks . 
3139	NA	 Hainsalu läks teise tuppa seda trükkima , kolleegid võtsid seni professori ette - tema on uurinud Riia , Moskva ja Petrogradi arhiive , mismoodi sealt eesti kirjarahvas paistab ? 
3140	NA	 “ See on väga põnev materjal ! 
3140	NA	 Tsaariaegne muidugi . 
3140	NA	 Mul peaks varsti raamat välja tulema - Arhiivide peidikuist . 
3140	NA	 Eestlased on lõpmata hulgal tahtnud ajalehti välja anda , iga kirjamees on nõudnud oma lehte ja iga kolmas kirjamees oma ajakirja ja kõigile neile vastati eitavalt . 
3140	NA	 Ajalehtede sõda on põhjalikult esindatud , Veske , Hermann ja Jakobson seisavad tähelepaneliku vaatluse all , hiljem Vilde ja Tuglas . ” 
3141	NA	 “ On seal midagi eriti naljakat ? ” küsis Kaalep . 
3142	NA	 “ Naljakat või naeruväärset ? 
3142	NA	 Eestlaste kirg üksteise peale kaevata , kusjuures vene keele oskus on allpool arvestust . 
3142	NA	 Näiteks kanti ette riiklikust kuritööst , mis seisnes Koidula ja Veske mälestusõhtu korraldamises Tartus 1902 ja 1903. 
3142	NA	 Nüüd oli tarvis seletada , kes see kahtlane Koidula oli - Vesket politseivalitsused ju teadsid - ja nii pandigi kirja : estskoi ženštšinõ poeta Koidula . ” 
3143	NA	 Plahvatas naer . 
3144	NA	 “ Ma olen alati arvanud , et naine-olemises on kuriteo koosseis olemas , ” ütles Lehte Hainsalu , näpus propusk professor Issakovile . 
3145	NA	 Kirjanike kongress oli oodatud sündmus kogu maal . 
3145	NA	 Selle eel ja ajal jõudis ajalehtedesse uusi mõtteid - õieti küll vanu üldteada seisukohti , aga neid öeldi esimest korda välja ; ja ikka veel jätkus , mida esimest korda kuulutada . 
3145	NA	 Kõnedeks valmistus kirjarahvas hoolsasti , käis nagu võistlus , kes on julgem , teravam , vaimukam . 
3145	NA	 Punakaanelistesse kongressimärkmikesse kribiti üles viimane kui venevastane lause , need levisid kuluaaridesse , kuluaaridest tänavale , tänavalt tanumatele , kaotasid teel autorinimed , muutusid rahva ühisvaraks . 
3146	NA	 Jott Tee tuli Olümpiast õue . 
3146	NA	 Mütsi oli ta numbrisse jätnud , ilm oligi selline nagu aknast paistis , kirkalt päiksene . 
3146	NA	 Ta läks täie rinnaga kevadet nautides mööda Komandandi teed üles Toompeale . 
3147	NA	 Oli 24. aprill 1986. 
3148	NA	 Siin , ülemnõukogu saalis Lenini bareljeefi all kavatsesid nad kaks päeva järjestikku ütelda tõtt eesti kirjanduse , ühiskonna ja miks ka mitte valitsuse kohta . 
3148	NA	 Seda oli vähemalt kolmkümmend aastat sündsuse piirides tehtud , ja kes võiks väita , et sellest pole tolku olnud - küllap muidu oleks meie elu veel umbsem . 
3148	NA	 Nüüd loodeti midagi erilist , oli ju Gorbatšov ja uutmine . 
3149	NA	 Jott oli Gorbatšovi kohe tema esimesest kõnest märganud , tollest ühest lausest üldise mulina sees , et nõukogude inimene teeks tööd küll , aga tal ei lasta seda teha . 
3149	NA	 Kas tõesti , oli ta mõtelnud , kas tõesti saadakse aru kõige tähtsamast - meil ei lasta teha oma tööd ! 
3149	NA	 Kui nii , siis on aeg kõik takistav teelt pühkida ! 
3149	NA	 Kui uuta , siis uuta ! 
3150	NA	 Valmar Adams oli Joti entusiasmi üle muianud . 
3150	NA	 Nõukogude Liidus on ainsaks tööriistaks labidas ja sünteetiline püksituul , ütles Adams . 
3150	NA	 Ta näitas luuletusetoorikut : Uuda , uuda , Aada ! 
3150	NA	 Too kõlas uhkelt kui piima soe sorin lüpsikusse . 
3150	NA	 Aga luuletus oli lõpetamata , nõnda ei saa teada , kas pääseb avalikkuse ette või mitte . 
3150	NA	 Valmar Adams kui suveräänne isik meeldis Jotile , Jott oli viibinud tema kodustel sitanadel ehk situatsiooni-analüüsidel , dotsendil oli ergas vaim vanas ihus , ta kuulis kuuldeaparaaditagi , kui asi põnevaks läks ; kodus oli ta täiesti edevuseta , kehklemiseta , auahnuseta , mida talle loomuomaseks peeti ; kodus oli ta loomulik ja endale hangitud rollist väljas . 
3150	NA	 Ning tookordsel sitanal koorus arusaam : ei aita meid Gorbatšov ega vene värk , me peame end ise aitama . 
3150	NA	 Jotile meenus Tuglase lause aastast 1917 : Vene rahvas - kas suudab tema kõõrdikasvanud ja äramagatud hiiglakeha omandada seda rühti , et kõige lähemal ajal poliitilisi ideaale teostada , milleni veel ükski suurrahvas maailmas pole jõudnud ? 
3151	NA	 Ja nüüd avas kongressi Valmar Adams kui vanim meie seast , ta oli eelmisest sajandist ega unustanud seda toonitada ; ta oli viimane oma põlvkonnast ja temale jäi põlvkonna viimane sõna . 
3151	NA	 Saal lõi kahisema , nad tundsid Adamsit vaid välispidiselt ; nemad ei saa kunagi vanaks veidrikuks , kes ei luba ennast unustada , nemad ei ole loonud irdriimiteooriat ega kiitnud seda Inno Vase nime all , nemad pole osalenud Narva kommuunis ega õpetanud ülikoolis kõnekunsti , nemad pole teinud professor Gustav Suitsule eksamit kolm ööd-päeva järjest ega ole PEN-klubi liikmed . 
3151	NA	 Nad plaksutasid huligaansetel asjaoludel . 
3152	NA	 Raskeid lauseid nagu tuumakaid teri langes kõnepuldist . 
3152	NA	 Liidu juhatuse esimees Vladimir Beekman kõneles sotsiaalse väsimuse sündroomist , mida põhjustab sõna ja teo lahknemine , pettus ja korruptsioon , harjumine lohaka tööga erinevais eluvaldkondades ; see on pika aja vältel salatsemise ja salastamise õhkkonnas akumuleerunud tõbi ; kõik mis eesti kirjandus on saavutanud , on saavutatud tohutute kavaldamiste ja täiesti tarbetute keerdkäikude hinnaga . 
3153	NA	 Jaan Kross esimese sõnavõtjana väitis , et konjunktuurlust meie loomingus silmatorkaval määral ei ole , meie kirjanik ei kirjuta asju , millesse ta üldse ise ei usu . 
3153	NA	 Aga ta ütles : 
3154	NA	 “ Sekundaarne konjunktuurlus - ütlematajätmine selleks , et ebameeldivusi vältida , kirjaniku südametunnistust mööda elulistekski tuntavate asjade mahavaikimine kirjaniku enese või mahakriipsutamine tema töö modelleerijate poolt - selline sekundaarne konjunktuurlus on meil suhteliselt igapäevane asi . ” 
3155	NA	 Ja siis läks lahti . 
3155	NA	 Palju oli kuuma aplausi pälvivaid ametivendi , igakongressiseid kõnelejaid ja neid , kes kaua vaikinud . 
3155	NA	 Mats Traat ütles , et pole kakskümmend aastat kõnepuldis käinud , aga nüüd peab ta protesteerima , et tema romaanist Üksi rändan on mitu poognat maha tõmmatud kõige sotsiaalsemaid lehekülgi , misjärel kriitika tõstis kisa romaani vähese sotsiaalsuse pärast . 
3155	NA	 Jaan Kaplinski kutsus ametivendi üles mitte leppima ka keeleliste kohendustega , sõnade asendamise ja lauseliikmete ümberpaigutusega . 
3155	NA	 Siin me peaksime ennast tõesti kokku võtma ja seisma õiguse eest oma sõnale , ütles ta . 
3156	NA	 Ja ikkagi tuli kongressi nael sealt , kust ei oodatud . 
3156	NA	 Või siiski ? 
3156	NA	 Oli ju Uno Laht seda rauda tagunud palju aastaid . 
3156	NA	 Nüüd ütles ta hiirvaikses saalis ilma vähimagi häälevärinata : 
3157	NA	 “ Ma ei tituleeri teid ei armsateks ega kalliteks kolleegideks . 
3157	NA	 Teatan , et ma astun kirjanike liidust välja , tõsiselt , lõplikult . 
3157	NA	 Sest ma nimelt ei usu selle auditooriumi siirasse soovi mingite reformide vajalikkusest . 
3157	NA	 Pean silmas kõike seda , mis jäi teil kirjutamata . 
3157	NA	 Tänu vaimsele tardumusele , tänu sellele , et te ei julgenud kirjutada teravaist probleemidest , tänu sellele , et te välistasite neist asjust kirjutamise võimaluse . 
3157	NA	 Vaieldamatult on sel suur väärtus , mis jäi kirjutamata , mis on jäänud kirjanduseks saamata neljakümne nõukogude aasta jooksul . 
3157	NA	 Kus ka eesti kirjandus praktiliselt ei saanud väljendada kõige pakilisemat ajaloost , kõige valulikumaid asju mõistmaks , et nõukogude võim tõepoolest ilmutab vigu isegi tingimustes , kus rahvus kahe generatsiooni vältel muutub minoriteediks omaenda maal . 
3157	NA	 Kõik need võimalused võeti ära kirjanduselt ja neid ei ole talle tagasi antud . 
3157	NA	 See ongi põhjus , miks ma astun välja kirjanike liidust , sest kirjanike liit kui kutseühing ei ole taolise vabaduse eest kunagi võidelnud . 
3157	NA	 Ta ei ole neid õigusi endale taotlenud ja ega see seltskond taotlegi , näiteks presiidium . 
3157	NA	 Minu arvates peaks presiidium lahkuma , viimse kui isikuna . 
3157	NA	 Inimene peab olema uhke selle üle , et ta elab vabal maal või et tema näeb oma rahvuse perspektiivi . 
3157	NA	 Uhkustunne on uhkus isiksuse üle , vastutus iseenda elurõõmu ja enda olemise üle . 
3157	NA	 See on kirjanduse alus , ilma selleta ei saa olla kirjandust . 
3157	NA	 Kirjanduse bürokratiseerimine , kirjanduse kroonustamine on absoluutne , siin ei ole võimalik kaugemale minna ja ainuke moodus sellest pääseda on astuda välja sellest komplotist , mida nüüd teengi . ” 
3158	NA	 Ihukarvu kergitavas vaikuses astus Uno Laht läbi saali välja . 
3158	NA	 Jott oleks tahtnud tema auks püsti tõusta , aga ei söandanud olla ainuke . 
3158	NA	 Oleks selle kõne pidanud Valton või Rummo või Runnel või Kaplinski , tulnuks reageering teine , ent see mees oli ainult Uno Laht , justkui kolmanda , ainuisikulise leeri mees . 
3158	NA	 Nood neli aga ei oleks saanud sellist kõnet pidada , sest - kuigi Uno Laht rääkis tõtt - oli tõde ka selles , et kirjanike liit ja iga kirjanik üksikult oli ju kogu elu tolle tuhatpäise lohega võidelnud ja nad ei saanud , ei tohtinud nüüdki sellest kõrvale astuda . 
3159	NA	 Tartusse jõudnud , otsis Jott üles Uno Lahe luuletuse Lermontovi motiividel , mis teda aastaid tagasi oli vapustanud . - 
3160	NA	 Jott hakkas Lahte riiulisse tagasi suruma , kui tardus : raadio teatas , et 24. aprillil oli Tšernobõli tuumajaamas juhtunud katastroof ja radioaktiivne pilv oli üle Eestigi lennanud . 
3161	NA	 Ja tema käis tolle maa Toompeale mütsita ! 
3161	NA	 Ja mudilased mängisid liivakastides ! 
3161	NA	 Ja kõikides aedades tehti lõket ja kaevati maad ! 
3161	NA	 Ja keegi ei hoiatanud ! 
3161	NA	 See riik ! 
3161	NA	 See riik !! 
3162	NA	 Võimas metsviinapuu oli punase kardinalirüü maha ajanud ; tugevad helepruunid väädid kaisutasid nagu sõlmilised sõrmed Koidula 8 maja nukrat alastust . 
3162	NA	 Jott astus risakil väravast sisse , tõukas lahti raske välisukse ning laskis alumisel korrusel törtsti ! kella . 
3163	NA	 Ukse avas rõõmsalt õhetav Ele Lõhmus . 
3163	NA	 Aga juba tuli sünnipäevalaps ise . 
3164	NA	 “ Jott laseb alati lühikese törtsu , ma tunnen teda sellest alati ära , ” ütles Betti Alver , majesteetlik oma aupäeval . 
3165	NA	 Mitte jälgegi nädalatepikkusest närveldamisest igal aastal novembris , mida Alver oli mõnikord Jotilegi pihtinud . 
3165	NA	 Tal pidid ju olema toad kraamitud ja köetud , konjak ja suupisted hangitud , ta ise tujus , vormis ja vaimukas - nimelt vaimu tema juurest otsima tuldi , ta pidi olema võimeline seltskonda sütitama ja ütlema midagi sügavmõttelist igaühele kaasa , mida need elupäevad mäletaksid ja lastelastele jutustaksid , seda nad tulid temalt nõudma . 
3165	NA	 Nad käisid tema juurde karjade kaupa aasta ringi , kuid sünnipäevadel eriti ja juubeli ajal loomulikult , nad tuli järjekorda panna ja seltskondadesse sobitada ; oli moes käia Alveri juures nagu kord Tuglaste juures - kuid mitte nende põluaastatel , siis mitte ! - inimesed jagunesid kahte suurde leeri , need , kes juba olid Alveri juures käinud , ja teised , kes veel ei olnud . 
3165	NA	 Aga Alver oli mõnikord tujutu ja mõnikord magamata , sest oli öö läbi lugenud ja just enne uksekella kuidagiviisi sõba silmile saanud ; enamasti oli tuba kui hundilaut ja delikatesse ei leidunuks hiirelegi . 
3166	NA	 Peavalud piinasid Betti Alverit , peavalud ja unetus nagu Underitki , nüüd juba õndsat . 
3166	NA	 Kaks oli eesti rahval suurt luuletajat , Alver siin ja Under seal ; Siuru oli andnud Underi , Arbujad olid andnud Alveri , Underi luule sündis lihast ja verest , Alveri luule veest ja vaimust , Under luulendas elu igavikuks , Alver igaviku eluluuleks , Under oli iginaiselikkuse , Alver puhta vaimsuse võrdkuju , mõlemad said juba eluajal müüdiks ; kummagi uksel oli seisnud truu elukaaslane , kes tõrjus pahatahtlikke ja uudishimulikke , Under oli kaotanud Artur Adsoni , Alver Mart Lepiku , nõnda et hilises eas jäid mõlemad troostitu tegelikkusega silmitsi . 
3166	NA	 Alver varemgi – Mart Lepik oli 1962. aasta sügisel kirjandusmuuseumi direktori kabinetis infarkti saanud ja sellest päriselt mitte paranenudki , kuni kustus jõulude eel 1971. 
3167	NA	 Aga nüüd oli tuba täis rõõmsaid piduvõõraid , kõik saanud loa ja tundnud kohustust tulla . 
3167	NA	 Istuti läbisegi kirjutuslaua , raamatuvirnade ja sohvalaua vahel , igaüks toetas taldriku kuhu sai . 
3167	NA	 Kaheksakümneaastane Betti Alver lõikas energiliste liigutustega päratut rullbiskviiti ning lüpsis suurest termosest kohvi , Renate Tamm ja Ele Lõhmus kandsid köögist võileibu , ülejäänud mekkisid ja kiitsid , ja vadistasid omavahel , et kõik oleks nõnda , kuis Betti kirjutanud . - 
3168	NA	 Kui Jott oma tassi sirutas , küsis Betti tasakesi : 
3169	NA	 “ Kas too daam seal akna all on Velli Verev ? ” 
3170	NA	 Jott noogutas . 
3171	NA	 “ Ma ei tundnud Verevat ära , ” ütles Betti . 
3172	NA	 Kõneldu istus akna all teiste selja taga tähelepandamatuses ja vaatas nägemata silmadega ja kuulas kuulmata kõrvadega nagu teispoolsusest ; ta silmad kuukahvatus näos olid suured ja kirkad ; Velli põdes luuvähki ning oli luuletanud merel aeglaselt jäätuvatest laevadest ; ta oli tulnud täna viimse jõuga oma kodunt siitsamast ümber nurga , ta oli ihanud kirkast vaimsusest viimselt osa saada , ent kohtas kohisevat peomelu , mida polekski kahju hüljata . 
3173	NA	 Jääkapist toodi šampanja . 
3173	NA	 Usaldati Aivo Lõhmusele . 
3174	NA	 “ Ärge ainult toruotsa armatuuri poole pöörake , tehke muud mis teete , see on Anna Haava armatuur ! ” hoiatas Alver nagu iga kord varem . 
3175	NA	 Kirjarahvas vaatas lakke vaikses hardumuses . 
3175	NA	 Joogi kihisemist oli kuulda . 
3176	NA	 Tõsteti klaasid juubilari terviseks , juubilar ise maitses kaasa , ta ei keelanud ka toas suitsu teha , ütles end noores põlves ise kah seda pattu teinud olevat . 
3176	NA	 Kõik oli nagu peab . 
3177	NA	 Ja siis tõusis Alver püsti ja küsis , kas kellelgi on baretti , ta tahab üht mängu mängida . 
3177	NA	 Ain Kaalepil oli must barett , ta tõi selle esikunagist kätte , seltskond jäi põnevil ootama . 
3177	NA	 Betti võttis laualt raamatuvirnade vahelt ühe oma vaasidest , keraamilise kruusi , millel tumepruunid naksakad tähed BA , ja ütles asjakohase pidulikkusega : 
3178	NA	 “ Ma tahan selle maha mängida . 
3178	NA	 Teeme loosid , paneme Kaalepi baretti ja vaatame , kes selle koju viib . ” 
3179	NA	 Jott Tee silmitses keraamilise reliikvia palet , talle meenus Mart Raua epigramm - või ülistuse milligramm - Betti Alverile : 
3180	NA	 Käärid olid , paber oli , loosid said üks-kaks-kolm rulli keeratud ja ühel neist seisis BA . 
3180	NA	 Pühalikus vaikuses läks barett käima . 
3180	NA	 Aira Kaal istus sohval teise akna all ja võttis esimesena . 
3180	NA	 Ta kilkaski kohe : 
3181	NA	 “ Sõbrad , ärge nähke vaeva , minul on juba käes ! ” 
3182	NA	 Elevus Betti näos kustus , kui ta endist viisi keset tuba seisis ; ta vaatas Airat uskumatute silmadega . 
3182	NA	 Mitte nõnda ei olnud ta kavatsenud ! 
3182	NA	 Aira viibis tema toas üldse teist korda , hiljuti oli ta käinud siin lepituskätt pakkumas , aga maailmavaade ja veel miski püsis nende vahel . 
3182	NA	 Ent arp oli otsustanud - ja arbuja Betti Alver sirutas BA-vaasi Aira Kaalu poole : 
3183	NA	 “ Olgu see nüüdsest sinu ! ” 
3184	NA	 Aira pilk süttis . 
3185	NA	 “ Ainult see mul puuduski . ” 
3186	NA	 Kõik taipasid , et midagi oli sündinud , midagi , mis on inimestest ja aegadest üle . 
3187	NA	 Nagu noor naksak neiu kalpsas Betti mahuka lillevaasi juurde , mis oli lõhkemiseni täis punaseid nelke . 
3187	NA	 Ta rapsas huupi neli-viis neist , raksas varred lühemaks , veel lühemaks , astus ukse juures vaikselt istuva Valmar Adamsi ette ning torkas talle nelgid sõna lausumata rinnataskusse nagu seinavaasi . 
3187	NA	 Valmar Adams tõusis hämmeldunult , mõtles vist kätt suudelda , aga Alver oli juba eemal . 
3187	NA	 Ja nõnda istus Adams oma kaheksakümne seitsmendal eluaastal vaikselt omaette naeratades peo lõpuni , lepitusmärk rinnas , üks käsi kõrvalehte suunamas ja teine kuuldeaparaadiga ette sirutatud . 
3188	NA	 Midagi nende vahel oli olnud , märgutas Jott , talle meenus , et kord oli Alver küsinud , kui Adamsist juttu tuli : kas siis teie suudate talle kätt anda ? 
3188	NA	 Ja rohkem mitte sõnakest . 
3188	NA	 Too oli toosama kord , kui Jott oli tulnud Alveri poole palvega kirjutada mõni rida oma vana kooli almanahhi jaoks , Jott kui emakeele õpetaja pidi almanahhi eest vastutama . 
3188	NA	 Siis oli Alver ütelnud mõistatuslikud sõnad : No ega need asjad niisama lihtsad ka pole . 
3188	NA	 Ega kirjutanud . 
3188	NA	 Lihtsad polnud tal ehk asjad ei Kaaluga , ei Adamsiga . 
3189	NA	 Nad olid tookord istunud kõrvuti tugitoolides , Betti oli silmad kinni hoidnud , nagu ammustesse aegadesse vaadates või siis neid vältides , ta oli vaikselt pannud oma käe Joti käele , nagu lohutanud või lohutust otsinud . 
3189	NA	 Nõnda oli meeldinud ka Miina Härmale vahetevahel suhelda - tuge pakkudes ja tuge otsides puudutada kaaslase kätt . 
3190	NA	 Pärast kodus oli Jott lugenud Lendavast linnast : 
3191	NA	 Teises jaos olid tegelased saapanumbriga 100. 
3191	NA	 Aga meie-tegelased olid kolmandas jaos . 
3191	NA	 Sellest siis ehk tõrksus pühendusrida kirjutada ? 
3191	NA	 Oma elulugu kannavad kõik enesega kaasas . 
3192	NA	 Jott märgutas , kas Alver unetutel öödel peaks meenutama vanu asju , ametlikke kirju sealhulgas , mõnd on ta ju vahel oma külalisele näidanud . 
3192	NA	 Näiteks uue kirjanike liidu funktsionäride Alle ja Toominga kirja aastast 1946 : On palve võtta kriitilise vaatluse alla kodanliku Eesti aegne looming , andes sellele marksistlik-leninlik hinnang ; teatada 1. juuliks , millal ja millises mahus te seda teete . 
3192	NA	 Jott ka sai tookord sellise kirja , Jott ei vastanudki ja midagi ei juhtunudki , sest paljud tegid tolle harakiri ju ära ja võimud läksid päevakorras edasi . 
3192	NA	 Küllap ei vastanud ka Alver . 
3192	NA	 1955. aastal nurises loominglane Ilmar Sikemäe Alveri ebapuhaste riimide üle Onegini tõlkes ja tõi talle eeskujuks eelmise tõlkija Kärneri riime tüübis rüüd-süüd ja küsis : kas teie ei suudaks nii ? 
3192	NA	 Selle peale Alver keeldus lepingut sõlmimast ning honorari võtmast , mispeale Sikemäe oli sunnitud vabandama . 
3192	NA	 Edaspidi keeldus Alver pensioni vormistamast , väites , et ta pole tundigi selle võimu heaks töötanud ega saa siis ka almust vastu võtta ; Kalju Kääri ja Jott käisid mitu korda Bettil külas ja seletasid , et pensionide raha on tegelikult ju rahva , mitte riigi raha , sest mis raha võiks riigil olla . 
3193	NA	 Ja veel üks kiri tuli Jotil meelde aastast 1966 , kus Paul Kuusberg teatas , et kirjanike liidu juhatus on algatanud Heiti Talviku rehabiliteerimise ning Talvik ongi rehabiliteeritud . 
3194	NA	 Betti Alver oli tookord ukse avanud , nägu nutetud , näidanud kirja ning küsinud : Kas ma peaksin nüüd õnnelik olema , kas nüüd ongi õiglus maamunal kehtestatud ; aga teda ei ole ju elavate hulgas ja tema looming on edasi kalevi all ; oh , tänane päev on kõige õnnetum minu elus ! 
3194	NA	 Jotil jäi möönda , et pole jõudu , mis ärataks raiutud metsa . 
3195	NA	 Aga praegu sumises pidu ja vada . 
3195	NA	 Betti Alver vaatas säravate silmadega ringi - külalised toitsid üksteist omaenese vaimuga ning Bettilegi langes ühtteist osaks . 
3195	NA	 Laiali mindi küllastunult ja rahul , nagu oleks armulaual käidud või rukkipõld talgu korras kokku pandud . 
3196	NA	 Jott läks koju , tegi Alveri Korallid juhuslikust kohast lahti , et näha , mis Alver talle täna manitsuseks ütleb . 
3196	NA	 Ja Alver ütleski : 
3197	NA	 See mure oli Alveril nähtavasti põline . 
3197	NA	 Rohkem kui kord oli ta Jotilt küsinud : Öelge , ega ma ometi valemängija ole ? ! 
3197	NA	 Alveril oli raske uskuda , et tema oma meelest tavalises luuletajaelus on midagi Nobelit väärivat , nagu Jotil oli raske uskuda , et meil võiks olla kedagi luuletajat , kes seda rohkem väärib . 
3198	NA	 Jott Tee seisis bussi vahekäigus püsti , valmis Tarvastu kiriku juures maha astuma . 
3198	NA	 Ta kummardus allapoole , et aknast teed jälgida ega saanud millestki aru : kõik tundus võõrik ja nuripidine . 
3199	NA	 Jott oli sõitnud mälestama pastor Harri Haamerit , kes oli jätnud talle sügava mulje ühel juhuslikul rongisõidul , kus nad kolm tundi pinginaabritena olid juttu puhunud , algul igavusest , siis vajadusest lahendada eksistentsiaalseid probleeme . 
3199	NA	 Et rahvas võiks alles jääda , oli olnud hingekarjase põhiline mure ja palve . 
3199	NA	 Hiljem olid nad jõudnud vahetada vaid paar uusaastakaarti , kui Jott sai kuulda , et Harri Haamer on igavikku kutsutud . 
3199	NA	 Matusele Jott ei jõudnudki , tahtis nüüd vähemalt mälestusjumalateenistusest osa võtta . 
3200	NA	 Rahvast oli alevivahel palju koos ja sauaga bussi suunas vehkiv miilits tundus asjakohane . 
3200	NA	 Ent külanõukogu hoovist paistsid mustad volgad , kõik üksipidi rivis , aknad mihklikuu päikeses kiiskamas , ja tropp hallides ülikondades pikki sihvakaid mehi seisis sõidutee veeres asfaldil ning jälgis tähelepanelikult liiklust , mitte kui kellegi hilineja ootajad , vaid kui silmakoobastesse salvestajad . 
3201	NA	 Vaest põlualust pastorit ei mälesta ju mustade volgade seltskond , märgutas Jott , miski on pahasti . 
3201	NA	 Külm tuul tuli põue , meenus Betti Alveri palvevärss : Et me suuri surnuid ei mõnita keegi ! 
3201	NA	 Jotile tuli meelde , et õpetaja Haameri matusele oli kuuldavasti läinud paar tuhat inimest , oli peetud isamaalikke kõnesid ja üks pärg oli kandnud trikoloorilinti . 
3201	NA	 Kas tollest see puskimisvalmidus - sinimustvalge mõjub võimudele nagu härjale punane ? 
3202	NA	 Ka pastoraadi parkimisplats oli hõivatud ; sinna sõitis parajasti Ilmar Moss kultuuriministeeriumi volgaga , miilits jooksis vastu ega lubanud parkida . 
3202	NA	 Kirikuplatsil jalutas vaid tuul , aga sinna keelas sõita tuttuus telliskivimärk . 
3202	NA	 Jott ei jäänud vahtima , kuidas ministri sõiduki asi laheneb , see oli võõras mure , tema oli jalamees nagu eestlaste enamik . 
3203	NA	 Jott käis ringi , teretas tuttavaid , kuulas , kas keegi on autoga , saaks õhtul Tartu tagasi . 
3203	NA	 Kõik sumisesid nagu ärritatud herilased , Joti tagasisõidumuret ei pandud tähelegi , kaaluti tekkinud olukorda . 
3203	NA	 Täna ja homme pidi siin peetama muinsuskaitse klubide kokkutulek , et korrastada Tarvastu linnamäge ja lossivaremeid ning arutada omi asju , nagu kevadel Keilas kokku lepitud , aga augusti viimastel päevadel tuli karm keeld - ei mingeid muinsuskaitsepäevi , sügistöödega ollakse jännis ! 
3203	NA	 Ja tõepoolest : ümbruskonna põldudel töötasid Dvigateli tehase šefid ; keegi terane poisike teadis , et neil on raadiotelefonid ja puha . 
3203	NA	 Võimas värk ! 
3204	NA	 Tõesti-tõesti , märgutas Jott , eks ole kaotatud Eesti Vabariik meie kõige tähtsam muinsus , mida kaitsta ! 
3204	NA	 Nad on toda taibanud ja nende mure on põhjata suur ! 
3204	NA	 Nende mure suurusjärgust võiks järeldada , et riik tuleb tagasi ! 
3205	NA	 Tarvastu koguduse majas oli Haamerite telefon punane kõik need hommikud ja õhtupoolikud , ikka seesama jutt : kas teile on teada , et muinsuskaitse päevad jäetakse ära . 
3205	NA	 Väga palju on meil vastutavaid isikuid ja instantse , kes isiklikult peavad kontrollima ja üle kontrollima . 
3205	NA	 Õpetaja lesk Maimu Haamer jutustas oma lastele ja lastelastele , nii nagu need riburada pärale jõudsid , juba kümnendat korda , kuidas väga viisakas hääl tutvustas ennast Indrek Toomena ning teatas veel üks kord päevade toimumise tühistamisest ja sellega seoses siis ka laupäevase jumalateenistuse ärajäämisest . 
3205	NA	 Ema Maimu oli vastanud , et Harri Haamer pole elu jooksul ühtki väljakuulutatud teenistust ära jätnud ja selle laupäevane on viimane , mis tal kokku lepitud , ja jutluse peab poeg , Mustvee õpetaja Eenok Haamer ning kontsertosas esineb Haamerite perekond ja nii jääb . 
3205	NA	 Telefon vastas : Hea küll , pidage siis ära , aga teie vastutate , et midagi ei juhtuks ! 
3205	NA	 Maimu Haamer soovis helistajale rohket Jumala õnnistust , ja pidi nüüd kolmandalt põlvkonnalt kuulma , mis kõrge mees Indrek Toome on . 
3205	NA	 Siis talle kulub Jumala õnnistus ära küll , arvas ema Maimu . 
3206	NA	 Eenok Haamer oli teises toas palves . 
3206	NA	 Ta valmistus teenistuseks . 
3206	NA	 Ta luges loosungiraamatust tänase päeva kirjakohta : 
3207	NA	 Eks ole ju veel ainult pisut aega , kuni Liibanon muutub viljapuuaiaks ja viljapuuaeda hakatakse pidama metsaks ? 
3207	NA	 Sel päeval kurdid kuulevad kirja sõnu ja pimedate silmad näevad pilkasest pimedusest ! 
3207	NA	 Siis tunnevad alandlikud aina rõõmu Jehoovas ja kõige vaesemad inimesed hõiskavad Iisraeli Pühas ! 
3207	NA	 Sest vägivallatsejal on lõpp ja pilkaja saab otsa , ja hävitatakse kõik , kes kavatsevad kurja , kes teevad sõnaga inimese süüdlaseks , kes seavad püünise kohtumõistjale väravas ja tõrjuvad õige põhjuseta kõrvale ! 
3207	NA	 Seepärast ütleb Jehoova , kes lunastas Aabrahami , Jaakobi soole nõnda : Jaakob ei jää nüüd enam häbisse ja ta pale ei kahvata nüüd enam ! 
3207	NA	 Vaid kui tema , ta lapsed näevad eneste keskel mu käte tööd , siis nad pühitsevad minu nime ja peavad pühaks Jaakobi Püha ning kardavad Iisraeli Jumalat ! 
3207	NA	 Ja need , kes olid meeltesegaduses , tulevad mõistusele ja nurisejad võtavad õpetust ! 
3208	NA	 Päevaloosungiks nõnda siis ebatavaliselt pikk tekst - aga jooja janu oligi suur ! 
3208	NA	 Harri poeg Eenok Haamer tundis südames sügavat rahu ja tänumeelt ning astus majast välja ja teadis , et läheb vastu uutele aegadele , ja tema käekõrval oli vanem poeg Naatan ning isa vaim oli nendega . 
3209	NA	 Kunagise vallamaja , nüüdse külanõukogu juures hallide pintsakute hulgas seisis Indrek Toome . 
3209	NA	 Ju oli ta siis vaatama tulnud , et midagi ei juhtuks , ehkki oli vastutuse pannud seitsmekümne viie aastase õpetajalese õlule . 
3209	NA	 Mis see võis olla , mis siin juhtuma pidanuks , aga juhtuda ei tohtinud , aga tõenäoliselt ikkagi juhtub , kuna nii ühed kui teised seda ootavad ? 
3210	NA	 Nad läksid teetõusust üles kiriku poole . 
3210	NA	 Üks imelik töökojaauto oli pargitud kirikuukse vastu , selle ühe külje aknad olid tühjade kartulikottidega kinni pandud , aga tänu päiksele paistis niipalju läbi , et võis aimata kaamera sinist silma , mis varitses kiriku ust . 
3211	NA	 Haamerid astusid vahvasti ligi . 
3211	NA	 Kabiin oli tühi . 
3211	NA	 Auto ei andnud elumärki , ehkki nad sangutasid furgooni uksi . 
3212	NA	 “ Ajame selle käula eest ära , ” ütles poeg , tõusis astmelauale , vaatas sisse . 
3213	NA	 “ Sel pole ju süütevõtit ees , ” ütles isa , kes vaatas teiselt poolt . 
3214	NA	 “ Sõidab ilmagi , ” ütles poeg , aga jättis järele , sest isa oli avastanud sõiduauto ajalehte lugevate meestega . 
3215	NA	 Ei nemad teadnud midagi , nemad olevat autoinspektsioonist . 
3216	NA	 Egas midagi , küsiti siis Moskvits 412s istuvat naisterahvalt , mis asju siin aetakse . 
3216	NA	 Naine läks ähmi täis , käratas : 
3217	NA	 “ Ega ma oma raha eest siin istu ! ” 
3218	NA	 Kui töökoja sohver lõpuks tuli , ütles see pikemata : 
3219	NA	 “ Suu-uur vaabandus ! ” 
3220	NA	 “ Mis asju te siin ajate , usklikud ei julge kirikusse tulla ! 
3220	NA	 Te ei ole ju kolhoosi töömehed ! ” 
3221	NA	 “ A mjeil on juuritus ! ” 
3222	NA	 “ Mis üritus ? ! 
3222	NA	 Usklike õigusi ei luba seadus piirata ! ” 
3223	NA	 Sohver vajutas starterit , andis gaasi ja auto tagurdas minekut . 
3224	NA	 Kirik hakkas sisse lööma . 
3224	NA	 Nii palju võõraid nägusid polnud selle seinad veel näinud . 
3225	NA	 Õpetaja seisis altaris ja tundis , kuidas ta põlved võdisesid tohutus vastutustundes ning hirmus ja vastumeelsuses . 
3225	NA	 Aga ta hakkas kõnelema ; külmas kirikus ja hauaplatside tuules karastatud hääl ei värisenud ning pühakirja sõnade suur rahu voogas pikkamisi häälest jalgadesse , nii et kui ta kogudust õnnistas ja lõpusõnad ütles , märkas ta oma jalgu seisvat kindlalt nagu sambaid altaripõranda küljes . 
3225	NA	 Ja isa ning Isa vaim viibisid siinsamas . 
3226	NA	 Rõõm haaras õpetaja Haamerit , kui päiksepaiste tervitas kiriku uksel . 
3226	NA	 Paljud tulid ta juurde , surusid kätt ja tänasid . 
3226	NA	 Sähvisid kümned välklambid , ligiastujad said pildistatud eest ja takka . 
3227	NA	 “ Ma tänan , ma olen täna nagu filmitäht , ” ütles õpetaja . 
3228	NA	 Muinsuskaitsjate juhid kogunesid tema ümber , Haamer vaatas : Velliste , Laar , Kelam , Pärnaste , Hallaste , Salum - kes veel ? 
3229	NA	 “ Meid on seitseteist , ” ütles Velliste . “ Ei tea , kas hakkame teile nii suurt tüli tegema . ” 
3230	NA	 “ Pole parata ! 
3230	NA	 Kui kõik söögikohad on Dvigateli šeffide toitmiseks reserveeritud , siis peab serveeritud saama õpetaja lese lauas ! ” kinnitas Eenok Haamer . 
3231	NA	 Nad mahtusidki kõik lauda , kui oma pere kõrvale jäi . 
3231	NA	 Ema Maimu , õde Maarja ning Eenoki abikaasa Eha teenisid laua juures ning jutt võis segamatult veereda . 
3231	NA	 Esiotsa oldi küllalt tujutud , sest võimude antud etendus oli muljet avaldanud . 
3232	NA	 Trivimi Velliste ütles kaunis rusutult : 
3233	NA	 “ Aga kas meil iseseisvust üldse tulebki ? ” 
3234	NA	 “ Tuleb ! ” hõiskas õpetaja Haamer , luges ette tänase päeva loosungi ning küsis : “ Kas võib veel selgemat tunnistähte teile olla ! 
3234	NA	 Olgem vahvad ! ” 
3235	NA	 Külalised Tallinna poole teele saadetud , jäi õpetaja oma ema perega tänupalvesse . 
3235	NA	 Kergendus tuli , pinge langes ja juba võis ta naerusui rääkida kõikidest tähelepanekutest , mis ta päeva jooksul teinud . 
3236	NA	 Paar tundi hiljem küsis Naatan : 
3237	NA	 “ Kas mina tohin ka midagi ütelda ? ” 
3238	NA	 Isa Eenok vabandas ja lubas nüüd teisi kuulata . 
3239	NA	 “ Ma nägin orelikõrgendikult , et üks pungis põuega mees tuli koguduse laulu ajal külgkoori peale . 
3239	NA	 Ma läksin lauldes talle vastu ja hõiskasin tema poole kogu hingest forte fortissimo , nii kuidas mul veel kopsu mahtu on , ja tolle põu hakkas vilistama , ta haaras põuest ja jooksis trepist alla mis klobises . ” 
3240	NA	 “ Ma kuulsin seda ! 
3240	NA	 Ma vist nägin ka , ma olin sellal kantslis , aga ma ei taibanud , mis on ! ” hüüdis isa Eenok . 
3241	NA	 “ Haamerite vägev lauluhääl ajas rikki kalli pealtkuulamise riistapuu , kas meie jõuame eluajaga seda tasa teenida ! ” ütles Maarja Haamer ning kallistas vennapoega . 
3242	NA	 Jah , see oli võimas vaimulik läbimurre täna siin Tarvastus , mõtles Eenok Haamer . 
3242	NA	 Mis aga saab edasi ? 
3243	NA	 Kaks nädalat enne Tarvastut oli olnud poliitilise mõtlemise läbimurre ; Hirvepargis oli korraldanud võimsa meeleavalduse Molotovi-Ribbentropi pakti avalikustamise Eesti grupp . 
3244	NA	 Kolm nädalat pärast Tarvastut tuli majandusliku mõtlemise läbimurre ; ajalehes Edasi ilmus nelja mehe ettepanek viia Eesti täielikule territoriaalsele isemajandamisele . 
3245	NA	 IME oli sündinud . 
3246	NA	 Vercingetorix eksis : täiesti saab ära võtta maad , mille pärast ja mille peal tuhanded surnud ; Vercingetorix ei võinud tollal tunda uut tüüpi riigi , nõukogude riigi võimalusi , kus üks või teine maatükk võib lakata eksiteerimast , märgutas Jott . 
3247	NA	 Mullu sündis üle öö kõigi suhu uus sõna - diktüoneemakilt . 
3247	NA	 Too oli too must kivi , mille tükikesi Põhjarannikul vahest leiti ning poisikesed lutsu viskamiseks pruukisid , teadmata , et kaks sajandit oli Venemaa seda maardlat enda omaks himustanud ja et kohe pärast sõda hakati sellest uraani urgitsema ning et Narvas oli süütu krassilnaja fabrika too hoone , kus esimese nõukogude aatompommi ehitusmaterjal enam-vähem põlve otsas valmis meisterdati . 
3247	NA	 Ja nüüd hakatatakse suurejoonelisi kaevandusi Toolses ja Kabalas , veel üks võimas migratsioonipump asub tööle , eesti keel taandatakse , Eesti maapõu õõnestatakse tühjaks ja õhukeseks nagu munakoor ning kaetakse suitsevate tuhamägedega , kahel kolmandikul Maarjamaast jäävad kaevud tühjaks ja käed rüppe . 
3248	NA	 Täitub Henrik Visnapuu hoiatus : 
3249	NA	 Luuletused lähevad täide , märgutas Jott , kas peab tundma aukartust või õudu , kas õudu või aukartust ? 
3249	NA	 Talle tuli meelde , et Alver oli küll õudu tundnud , kui ühel ööl oli kirjutanud : Mida iial ei olnud Võib ilmuda kohe , ja vaevalt mõne kuu möödudes ilmus Tšernobõl . 
3249	NA	 Kas ma seda enese teadmata arbusin ? oli Alver küsinud . 
3250	NA	 Mullu sai avalikuks salajane fosforiidisõda , mis oli küdenud kuusteist aastat nagu maa-alune diktüoneemakilt . 
3250	NA	 Au ja kiitus eesti geoloogidele , kes loobusid kaitsmast dissertatsiooni , mis oli valminud aastakümneid kestnud armastuses ja enesesalgamises ; au ja kiitus neile , kes Eestimaa allesjäämise nimel ütlesid ära teenitud tunnustusest ja tasust ! 
3250	NA	 Nende käitumine oli sangarlik , aga kui järele mõtelda , siis loomulik ; Jott meenutas üht Jerevani-reisi , kus vennad armeenia kirjanikud viipasid kastevärskes hommikus oma iidsete mägede suunas ja ütlesid : Nendes mägedes on peidus terve Mendelejevi tabel , ent siit ei avastata mitte kui midagi , need on täiesti tühjad surnud mäed ! 
3250	NA	 Neilgi oli ju väljaõppinud geolooge , kes tahtnuksid avastada maavarasid isamaa hüvanguks , aga nad pidid isamaa hüvangu nimel oma täielise hariduse nurka panema nagu tühja kerjakoti . 
3251	NA	 Ja nüüd oli juba kaks aastat Virust Võruni kogu maa ärevil ja liikvel . 
3251	NA	 Igast kõnepuldist öeldi : isesüttiv diktüoneemakilt ! 
3251	NA	 Vähesed teadsid , mis see on , aga rahvas seostas seda Moskva ja venelastega ning ütles : ei ! , rahvas seostas seda iseseisvuse ja oma riigi võimaluse kadumisega ja ütles veel kõvemini : ei ! 
3251	NA	 Eitamises on eesti rahvas tugev olnud läbi sajandite , eitamises oli rahvas alati ühtne , ta teadis täpselt , mida ei taha . 
3251	NA	 Rahvas teadis ka , mida tahab , ent kuidas seda saavutada , selles mindi lahku ja vastastikku vihaseks . 
3251	NA	 Selge Ei kõrval on ikka puudunud selge Jah , selle asemel on eksisteerinud Seda Küll , Aga . 
3252	NA	 Praegu elati eituse-staadiumis täisverelist elu . 
3252	NA	 Rahvas uskus ja usaldas akadeemik Endel Lippmaad ja oma kirjanikke . 
3252	NA	 Neli neid oli , Joti ametivendi - Arvo Valton , Vladimir Beekman , Lennart Meri , Ülo Tuulik , üks hariduselt mäeinsener , üks keemiainsener , üks ajaloolane , üks eesti filoloog , kõik neli olid kord olnud sunniviisiliselt oma maast ja rahvast lahutatud , kõik nad olid sõnaosavad ja diskussioonivõimelised , kartmatud ja tulevikuusku täis . 
3252	NA	 Nad panid mängu oma autoriteedi , teadmised ja ülemaailmsed tutvused . 
3252	NA	 Nüüd sai nähtavaks , miks nad olid õppinud mäetööstust , keemiat , ajalugu ja eesti keelt , miks reisinud maailmas , miks unistanud ja kannatanud - aeg oli neid isamaatööks valinud ja ette valmistanud . 
3253	NA	 See oli revolutsioonijoovastus , mis rahvast haaras ! 
3253	NA	 Raadio , televisioon , ajakirjandus , kõnepuldid olid lahti ja ootel . 
3253	NA	 Kevadärkus oli saabunud pärast poolesajandilist nõidussurma , tuhat oja voolas tuhandet teed pidi jõe poole , mere poole , ookeani poole ! 
3253	NA	 Kes võiks seada sulgu ! 
3253	NA	 Mis võiks tekitada tammi ! 
3253	NA	 Iga piisake , nii arg ja pisike kui üksikult oligi , voogas julgeks ja suureks ühises voolamises . 
3254	NA	 Midagi võeti vastasleeris ette , kõik mustkunstid pandi mängu : Tartu rahu aastapäeval Tartus demonstreeriti miilitsakilpe ja verekoeri , vana vabariigi aastapäeval Tallinnas Tammsaare juures hajutati rahva sekka nagu maleruute pidi kisendajad ja mahaplaksutajad ja lollitajad - täpselt nii kui Gustav Suitsu vastu Olevistes - , seekord oli neid ennem treenitud Komsomoli staadionil , aga hilja kõik ! 
3254	NA	 Karl Vaino olevat kavatsenud öölaulupeole saja tuhande laulva revolutsionääri vastu saata tankid kui kõige käepärasema vahendi , aga see uid maksis talle partei esimese kirjutaja koha ning Gorbatšov koristas tema Moskvasse , sest tankide aeg polnud enam - või polnud veel ? 
3254	NA	 Karl Vaino asemele istutati teine Vaino , too pagendatud ja Nicaraguas küpsetatud Väljas . 
3254	NA	 Mitusada tuhat hõiskehäält tervitas lauluväljakul Väljase kojutulekut , selle mehe peale pandi lootused ja kohustused . 
3255	NA	 Jott Tee märgutas : Nüüd ma tean , mis tähendab tolle hiidlase nimi - Vaino Väljas : me oleme Liidust väljas ! 
3255	NA	 Jah , teisiti ei saa see olla , kõik märgid näitavad , ajalugu hakkab teist keerdu peale tõmbama . 
3256	NA	 Jott elas kui palavikus , ta pidi igale poole jõudma , iga päev toimus kuskil midagi , kõikjal tehti suuri asju ning jott teed andsid endale aru , et just nemad just siinsamas just praegu teevad ajalugu ning nad tahtsid seda üle võimetegi hästi teha . 
3256	NA	 Igamehele tundus , et just tema on maavärisemise epitsentris , et just tema silme all kerkib Atlantis veest . 
3256	NA	 Igamees arvas , et just tema on hing Eestimaa ihus või vastupidi - just tema ihus on Eestimaa hing . 
3256	NA	 Tegelikult nii oligi . 
3256	NA	 Oli nii , nagu Betti Alver kolmekümne aasta eest kirjutanud : Sa ju kumised , Sa ju kumised kaasa ka praegu , Sina õnnetu-õnnelik ! 
3256	NA	 Ja viimases , värskes kogus ütleb Betti Alver suisa : 
3257	NA	 Tornikella , tormikella , kirikukella hääl kutsub kellakuuljaid ! 
3257	NA	 Ärgake , Baltimaad ! 
3258	NA	 Terve selle kauni ja kordumatu 1988. aasta sõitis Jott Tartusse ja Tallinna , Rakverre ja Pilistverre ja Tahkunasse , kiirustas Hirveparki ja lauluväljakule ja linnahalli ja ülikooli aulasse , Tammsaare manu ja Pika Hermanni juurde , Estoniasse ja Toompeale . 
3258	NA	 Aina uued nimed kerkisid üles , aina värskemad muljed murdsid esile , aina selgemaid nõudmisi sõnastati ja kõik kokku oli üks pimestav taevasse kerkinud meri , mille vaba hääl mühises ööd kui päevad . 
3259	NA	 Oli kadunud nii hirm kui aukartus Moskva ees , ning Eesti NSV ilmategijate ees seda enam . 
3259	NA	 Ülo Tuulik jutustas kord kitsamas ringis , kuis ta Atlandi ookeanil avas illuminaatori akna ja hõikas troopikaöösse koduste hirmuvalitsejate nimed ; maailma koordinaatidel nende mõju kadus ; kusagil Numiibia traaversil ei tähendanud Leonid Lentsmani nimi kõige vähematki . 
3259	NA	 Igamees saab oma vabaduse painajatest vabaks omal viisil , paljudki sel viisil , et näevad oma silmaga : teised on juba vabaks saanud - ja neid ei karistatagi ! 
3259	NA	 Nagu lastemängus : Kes kardab musta meest ? - Ei keegi ! 
3260	NA	 Aga kartmatuid püütakse kavalal kombel , teadis aastaid Moskvas veetnud ja nõukogude korda algallikast tundev Mats Traat ; pika proosa mees kirjutab otsesõnalisi , peaaegu ilma kunstilise sõnata ajalaule , tahtes hoiatada , veenda , loitsida , manada . - 
3261	NA	 Äratuskell helises Moskvas NLKP Keskkomitee 1985. aasta aprillipleenumil , väideti Eestimaa Rahvarinde kongressil . 
3261	NA	 Kellele seal , aga paljudele muinsuskaitse või rahvusliku sõltumatuse partei või rahvarinde asutamisel , paljudele öölaulupeol , paljudele 40ne kirjas , paljudele Juhan Liivi ja Betti Alveri luules , mõnedele Sakala kirjasaatja Andres Dido Eesti sõalaulus läinud sajandist , aastast 1882 - 
3262	NA	 “ Tere , Koidula , ” ütles Jott . 
3263	NA	 Lehte Hainsalu naeratas ja kohendas tuulesoengut : Koidula juuksed olid kindlasti kammitud . 
3264	NA	 Jott oli ennegi teda nõnda tervitanud , nad kohtusid sageli Õpetaja tänavas : Kirjanduse Maja oli saanud muljete ja informatsiooni vahetamise klubiks , kust kirjanikud päeva jooksul läbi käisid ja kuhu astus tänavalt sisse kestahes , et samutimõtlejate seltsis hinge kosutada . 
3264	NA	 Muidu ju kippus igamees kartma , et tema üksi mõtleb vene riigi vastaselt . 
3265	NA	 Tartus oli mujal ka parajaid paiku linlaste igapäevasteks kohtumisteks , viimati olid nad Jotiga trehvanud Barclay platsis , kus Hainsalu oli esinenud eesti sõdurpoegade vene väe vägivalla eest kaitsmise üritusel . 
3265	NA	 Mis teie siin teete , oli Hainsalu küsinud - Jotil ju lapsi polnud , sõdurpoisse siis ammugi . 
3265	NA	 Sedasama mis teiegi siin , oli Jott vastanud - Hainsalulgi polnud ajateenijaid , ta lapsed olid liig suured ja lapselapsed liig väiksed . 
3265	NA	 Nii peabki olema , oma asja ei aeta rahva asja nimel , märgutas Jott Tee . 
3266	NA	 Mis ta selle Koidulaga silmas peab , mõtles Hainsalu , kas Jott on tõesti märganud , et mina ei lähtu enesest , ei mõtle enesest , ei luuleta enesest , olen seda tüüpi luuletaja , kelle elulugu pole tema lauludes , kel polegi elulugu , kes ei arvagi kuulutusväärseks ei oma hingelugu ega vaimulugu , kes varjab end , kaitseb end , otsib ennast enesesarnastes teistes , mõtleb end teisteks - Joti meelest Koidulaks ? ; enesestluuletajad on eksitusse sattunud , arvates et teen enesekriitikat - seal kus arvan end ühiskonnakriitikat tegevat . 
3266	NA	 Aga sellel polnud tähtsust . 
3267	NA	 “ Armas vaadata , ” ütles Hainsalu ja viipas sinimustvalgele , mis plaksus ja plagises tihenevas õhtuhämaruses . “ Võttis jalad nõrgaks , kui Muinsuskaitse Seltsi noored tugevad mehed kolme kõrvuti palakat – sinist , musta ja valget – nagu kolme lippu mööda kandsid ; seisin tookord raudteelaste klubi ees ja nutsin koos teiste naistega . 
3267	NA	 Väikese ajaga oleme palju tagasi saanud : lipu , jõulud , riigikeele , vööndiaja . 
3267	NA	 On jäänud veel riik . ” 
3268	NA	 “ Riik ja territooriumi terviklikkus , ” ütles Jott . 
3269	NA	 Nad meenutasid , millal oma riigi kui realiteedi tunne tekkinud oli . 
3270	NA	 “ Mullu loominguliste liitude juhatuste ühispleenumil , ” ütles Hainsalu . “ Tõnu Tepandi laul oli nii kõikvõimas , et mulle tundus riik käes olevat , tulin Toompealt alla ja vaatasin hämmastusega , et rahvas ei teagi , võtab ikka endiselt kaubamajas saba ära , küsimata , mida nimelt andma hakatakse . 
3270	NA	 Aga Toompeal hakatakse vabadust andma , tahtsin neile ütelda , tormake sinna , võtke seal saba ära , enne kui on hilja . ” 
3271	NA	 “ Kas mäletate , esimesel päeval oli pleenumi presiidiumis kogu ENSV juhtkond , peale Tepandit teisel hommikul seisis Indrek Toome ihuüksinda juubeldava rahva vastas ja mulle tundus , et ta sai aru , mis tal teha tuleb , ” ütles Jott . 
3272	NA	 “ Lipu heiskamisel Pikka Hermanni oli ülev tunne , see oli mitme põlvkonna unistuste täideminek , ” ütles Hainsalu . “ Ma vaatasin tasakesi ringi - mehedki nutsid häbenematult , vanad ja noored , nii noored ka , kes pole seda lippu elu sees näinud , aga nüüd tundsid ära . ” 
3273	NA	 “ Mina sinna ei saanud , olin põlvega lõikusel , ” ütles Jott . “ Aga Balti kett on mulle meelde jäänud kui midagi kujuteldamatult suurejoonelist . 
3273	NA	 Seda olevat sputnikult pildistatud . 
3273	NA	 Kaks miljonit inimest käsikäes kuuesajal kilomeetril oma kodusel kamaral , läbi kolme riigi . 
3273	NA	 Maailm pidi nägema : meil on tõsi taga . 
3273	NA	 Muide , kuskandis teie seisite ? ” 
3274	NA	 “ Olin kodus teleri ees ja mõtlesin Juhan Liivile , et eks tema ole selleks päevaks luuletuse kirjutanud : Küsime , kunas tuleb , kunas tuleb aeg , Mil me , lipud käes , kõrvu seisame , Kui enda vabadusele laulame , Kui me vabadusele tänu anname ! ” ütles Lehte Hainsalu . “ Mina küll ei oska mõelda , mis sellega muud on silmas peetud kui Balti ketti . 
3274	NA	 Tähelepanuväärne , et küsilause lõppu pani ta hüüumärgi . ” 
3275	NA	 “ Tõepoolest ! ” ütles Jott . “ Mul pole seda salmi meelde tulnud . 
3275	NA	 Siis ka mitte , kui seisin ketis . 
3275	NA	 Mina olin Säreveres ja vaatasin hobutalli heinatorni sinist kuplit päiksepaistes , see oli muinasjutusinine nagu kuulus Bibi-Hanumi kupli jäänus Samarkandis . 
3275	NA	 Mõtlesin , jätkuks meil mõistust mitte lasta sel heinatornil laguneda kui eelmise ühiskonna mälestusmärgil . ” 
3276	NA	 “ Kirjutage sellest ! 
3276	NA	 Meie asi on kirjutada ! ” 
3277	NA	 “ Ei ole aega . 
3277	NA	 Elatakse kiiresti . 
3277	NA	 Hüvasti ! ” 
3278	NA	 “ Head sünnipäeva ! ” 
3279	NA	 Oli jõulukuu esimene päev 1989. 
3279	NA	 Oli rahvusülikooli sünnipäev . 
3280	NA	 “ Ah soo ! 
3280	NA	 Muide , ” pöördus Jott ümber . “ Mulle meenus , et ülikooli alusideeks sai Jaan Tõnissoni impulsiivne rusikaga põrutus lauanurgale 1905. aastal , kui ta vaidles revolutsiooniliste vene üliõpilastega aulas : see on meie , mitte teie ülikool ! 
3280	NA	 Ja siis neliteist aastat hiljem avaski eesti ülikooli . 
3280	NA	 Mõtlematu mõttevälgatus saab ikka teoks ! ” 
3281	NA	 “ Annaks taevas , et meie mõttevälgatused oleks asjakohased , ” ütles Hainsalu . “ Et me julgeks unistada ! 
3281	NA	 Unistused täituvad , kui ka aegade pärast . ” 
3282	NA	 Jott Tee ja Lehte Hainsalu mõlemad olid vilistlased , see oli nende pidupäev samahästi kui kõigi tartlaste oma : igas suguvõsas on ju teklikandjaid leidunud . 
3282	NA	 Alma mater , toitja ema , nii halbades kui vähem halbades aegades ikka parim ema . 
3282	NA	 Hainsalult oli ülikool tellinud kaheksakümnendaks juubelipäevaks luuletuse ; tellimus sobis Hainsalu vaimu valmisolekuga ; juhuluuletus sellest ei tulnud , sellest sai ajalaul . 
3282	NA	 Juubelikomisjonis kerkis mõte avalikust etlemisest linnarahvale . 
3282	NA	 Kui juba , siis juba : Hainsalu valis oma tekstile lisaks eesti isamaaluulest mõned paremad palad ja palus Jaan Toomingat , kas tema ei aitaks esineda . 
3282	NA	 Tooming oli hakkaja mistahes isamaaliseks ürituseks ; nad vaatasid välja kohagi - raekoja platsis kaubandusvalitsuse rõdult tahtsid nad oma läkitust hõigata . 
3283	NA	 Aastakümneid oli Hainsalu lugejatega kohtunud , kriitikajulgust , vastuhakkamist ja isemõtlemist õhutanud , siis kui seisakulained kippusid üle pea kokku lööma , oli ta lootust ja usku jaganud ; nüüd siis kuulutas ta kõikidelt treppidelt rõõmu ja rahu , ehk küll rõõmuks ja rahuks põhjust veel ei nähtud . 
3283	NA	 Tardumuseaegadel pidin ma avalikku rahulolematust turgutama , mida paljud ei söandanud ; nüüd kus kõik julgevad väljendada oma aastakümneid tõrjutud nördimust , nüüd siis on aeg meil edasi vaadata , mõtles Hainsalu , kriitika on tagasivaatav ning jääb tõttamisele jalgu . 
3284	NA	 Kaubandusvalitsuse rõdu oli halja pohlavanikuga ehitud , telepoisid paigutasid mikrofone ja prožektoreid . 
3284	NA	 Tõesti-tõesti , sellest ei pääse , mõtles Hainsalu , ma pole ju mingi deklamaator , ja veel koos Jaan Toomingaga , kus oli mul hull mõte , mis peab Tooming minust arvama , kui mu kunsti kuulda saab ! 
3284	NA	 Teda haaras paanikalaadne ärevus , põlved võdisesid ja suu kuivas . 
3284	NA	 Ainult mitte mikrofoni ja kaamerat ! 
3284	NA	 Ometi olid need paratamatus . 
3284	NA	 Veel kolm minutit edasi lükata , mitte veel kohe peale hakata , las ma vähemalt enne neelatangi - oh õudust ! 
3284	NA	 Telepoisid andsid märku rõdule astuda : kaamera käib ! 
3285	NA	 Raekoja plats vakatas . 
3285	NA	 Ei mingit rahvakogunemiste laadamelu . 
3285	NA	 Ega kirikuköhatusi . 
3285	NA	 Oli vaikne harras kodune pimedus , kust telemehed silmahakanud nägusid välja valgustasid . 
3286	NA	 Nad alustasid Koidulaga . 
3286	NA	 Siis pakkusid Liivi , Haavat ja Sööti . 
3287	NA	 Ja siis tuli tänane tekst . 
3287	NA	 Pühalikult kordas raekoja plats Hainsalu ridu nagu palves või tõotuses . - 
3288	NA	 Tasane kodune õhtutuul puhus Jaan Toomingale ja Lehte Hainsalule näkku . 
3288	NA	 Sõnad voolasid , rahvas hingas ühes rütmis , nad olid õnnelikud siin rõdul ja seal all . 
3289	NA	 Ma tahan olla vaba kirjanik vabal maal , ei muud , mõtles Lehte Hainsalu . 
3289	NA	 Ta oli esimese põlve haritlane , ta oli tunginud nagu võilill läbi asfaldi , selle peale oli ta jõud kulunud , kas võis ta veel õitsemisele mõtelda ; eestlastel ongi aina esimese põlve haritlased , kuna teine ja kolmas põlv on tiivad saanult maailma avarustesse ja teistesse rahvastesse kippunud . 
3290	NA	 Hainsalul oli kolm koolitatud last ja oma lapselapsi tahtis ta koolitada , kuni tema silmad veel lahti seisavad . 
3290	NA	 Haritud inimene ja haritud maamuld - ühevõrra küsivad need vaeva ja tööd ja hoolt , mitme sugupõlve lakkamata tööd ja hingejõudu . 
3291	NA	 Sada järjestikust põlvkonda ühtsama haritlassugupuud nagu Indias - see peaks olema võimalik ja jõukohane , sinnapoole tulebki siht seada , seda unistada , mõtles Hainsalu . - 
3292	NA	 Jott Tee noppis peotäie siniseid stsillasid Õpetaja 12 akna alt . 
3292	NA	 Neid viidi igal aastal Juhan Liivile ja Liivi laureaadile . 
3292	NA	 Kakskümmend viis aastat tagasi asutati Alatskivil too ühe luuletuse auhind , neli aastat lasti toda läbi pahanduste välja anda , siis kukkus viisteist aastat vahelt välja , mil üritus keelatud oli , ja nüüd minnakse seitsmendat - või üheteistkümnendat - puhku . 
3292	NA	 Auhinna pälvinut on püütud saladuses hoida , põnevust kruvida : tulge Alatskivile , saate näha ja kuulda ; ent ikka alati kippus tähtis nimi välja tilkuma , uudishimu oli suur nii võimalike ihaldajate kui kiibitsejate hulgas . 
3292	NA	 Nüüdki oldi enam-vähem kindlad - too on Kalju Lepik , suur pagulasnimi . 
3292	NA	 Tuleb Lepik ise ka ? 
3292	NA	 Hindab ta Eesti vastse vabaduse astet nii kõrgeks , et tulla otsustab ? 
3293	NA	 Lepik ei olnud kodulugejale enam võõras nimi , temalt oli värsivihik ilmunud , ta oli antoloogias esindatud , mõnigi tema luulekogu käis ringi ümberkirjutatult või salakaubana toodult , mõnd tema raamatut olid umbkeelsed piirivalvurid koos muude väljaannetega merest veekindlast pakist õngitsenud ja rahaks teinud ja nõnda levitanud ; tal oli Stockholmis külas käidud ja viimselt olid kodueesti kirjanikud Helsingis ulgueesti kirjanikega kohtudes temagi kätt surunud . 
3294	NA	 Tänased auhinnavärsid pärinesid mullusest Loomingust , paar kohta oli Jotil meeles . - 
3295	NA	 Kalju Lepik oleks tahtnud oma esimest Eesti-teekonda vaikuses sõita , imeda endasse varakevade värve , hääli , lõhnu , maitseid , aga teda kisti aknatagusest maastikust autosalongi häältesse ja lõhnadesse ning sõnadesse , sõnadesse , sõnadesse ; pühendumise pühalikkuse rikkus kerglane naerukas rõõm . 
3295	NA	 Ta sõitis Juhan Liivi maadele , ta oleks tahtnud mõtiskleda , mida ütelda seal koolikatuse all kui korraks kojutulija või ka Liivi haual kui Liivi austaja . 
3295	NA	 Ent kas seda saabki ette mõelda ? 
3295	NA	 Eks ole ta ju pool sajandit unistanud sellisest sõidust , viimseni kujutlenud , kuidas kõik võiks olla - ent miski pole selline . 
3295	NA	 Ametivendadel on mõnelgi koduskäik tehtud ja taastulek värsistatud . 
3295	NA	 Nii Hannes Oja : 
3296	NA	 Lepik oli valmis olnud kõigeks , mis ka ei juhtuks . 
3296	NA	 Enn Nõu oli talle jutustanud oma muljeid , kuidas armastatud Tallinn oli olnud hall ja kulunud , majad olid vaikinud ja häbenenud , ning Nõusid oli pettumus vallanud , Enn oli oma sinimustvalge lipsu kohe halli vastu vahetanud . 
3296	NA	 Aga lõpuks oli ta oma maa ikkagi ära tundnud . 
3296	NA	 Äraminemise ja tagasitulemise maa , mõtles Lepik . 
3296	NA	 Ei enam Hannes Oja Olikordmaa . 
3297	NA	 Ta mõtles kohtumisele poolõdede ja vana emaga , keda polnud viiskümmend aastat näinud . 
3297	NA	 Kohmetuse võitmine , võõrastuse ja süütunde ületamine , sõnastamatu sõnastamine oli see olnud , mälestuste meenutamine ja unistuste sobitamine reaalsusse oli see olnud . 
3297	NA	 Kas neli õunaveerandikku tunnevad end õunana , kui veerandikud korraks jälle kokku pannakse ? 
3298	NA	 Võõrsil oli ta luuletanud : 
3299	NA	 Seal Alatskivil loetakse kindlasti tema luulet . 
3299	NA	 Kas ka seda luuletust ? 
3299	NA	 Kalju Lepik mõtles , et tegelikult on luuletuskogu elav organism ja leheküljed , mis on kogust välja kistud , kaotavad palju oma löögijõust , puudub vajalik atmosfäär , seos ümbrusega . 
3299	NA	 Kindlasti küsitakse seal , kuidas ta kirjutab , seda küsitakse ikka igalpool . 
3299	NA	 Peaks ehk ütlema siis , et algtõuke luuletuse kirjutamiseks võib anda hääl , värv , rütm , langev leht , muusikapala või maal , ka isiklik või ühiskondlik või poliitiline sündmus , mis iganes ; vajalik on kirjutusmasin , valge paber ja saatemuusikaks klaverikontsert või sümfoonia ; argipäeva sissemurdmine võib põhjustada kirjutamise seisaku , sageli isegi aastateks . 
3299	NA	 Inimese loomejõu pidurid on inimeses eneses nii siinpool kui teispool merd , mõtles Lepik , või nagu armastas August Mälk ütelda : Jaa , meie kirjutame oma raamatuid ise , tsensorit meil ei ole , aga siis sa istud seal ja vaatad kirjutusmasinale otsa ja kirjutusmasin vaatab sind tagasi ja sa pead temast jagu saama ja keegi sind ei aita . 
3300	NA	 Huvitav , mõtles Lepik , kas nad söandavad lugeda ka tema hullu luuletust , toda soome-ugrilikku sajatamist - 
3301	NA	 Nad jõudsid Alatskivile . 
3301	NA	 Õpilased seisid trepil vastas , sinililled käes . 
3301	NA	 Oli pidulik ja südamlik , kõik ootajad olid omad , Kalju ja Asta Lepikut tervitati kui omi ja oodatuid . 
3302	NA	 Nad läksid sisse . 
3302	NA	 Koolimaja fuajees kasvasid igihaljad potitaimed , sulises pisike allikas . 
3302	NA	 Oli nooruse ja värskuse lõhna . 
3302	NA	 Nad läksid trepist üles saali , saal oli täis , nad läksid läbi saali , kõik seisid püsti ja plaksutasid . 
3303	NA	 Kava oli pikk , aga kuulati kannatlikult . 
3303	NA	 Ilusaid sõnu öeldi . 
3303	NA	 Karjusemärss kingiti , seal sees oli tükk kodust musta leiba . 
3303	NA	 Ja loeti üht osa sarjast Isamaa : Sa veega mu janu joodad , Su leib on mu suulaele magus . 
3303	NA	 Ülev hetk - luuletaja luule oli jõudnud pärale neile , kellele see määratud . 
3303	NA	 Kui tühised tundusid siin , kaugel pealinnadest tühitargutused õigetest ja õigematest eestlastest , reetjatest ja reedetutest suguvendade hulgas , kaasvõitlejatest õigel poolel ja kaasamängijatest võõra võimuga . 
3303	NA	 Kalju Lepik oli manitsenud : 
3304	NA	 Nüüd siin tundis ta , et oli õigesti manitsenud . 
3304	NA	 Pidi olema oma saatusest suurem , eelarvamusest üle . 
3305	NA	 Kui minna tohtis , tõusis koolipere tuimadelt pinkidelt sädinal lendu . 
3305	NA	 Suures summas nagu palverännus liiguti surnuaia poole , Juhan Liivi hauale . 
3305	NA	 Jott Tee sai Lepikut vaevu tervitada , kohemaid lükati nad lahku ; surnuaial sattusid nad jälle kõrvu seisma koos muu kirjarahvaga . 
3305	NA	 Nad lugesid mustalt sambalt : Kui tume veel kauaks ka sinu maa Ja raske su koorem kanda ; nad teadsid , nad lootsid : mitte enam kauaks . 
3305	NA	 Juba oli valitud esimestel demokraatlikel valimistel viimne ülemnõukogu riiki taastama , ja need ei tule enne Toompealt alla , kui riigikaotuse aeg lõpetatud . 
3305	NA	 Vähemalt on need seda lubanud . 
3306	NA	 Mida võiks siin Kalju Lepik ? 
3306	NA	 Tal oli hea meel , et oli paari päeva eest Koeru kodurahus luuletanud : 
3307	NA	 Ülemnõukogu kees nagu sipelgapesa . 
3307	NA	 Jott Tee seisis kõrval ja vaatas : ikka ja jälle avanesid istungitesaali rasked uksed ja üks kui teine tõttas täiskäigul kuhugi , paberid näpus lehvimas või põrsasümar must mapp kaenla all . 
3307	NA	 Istungit kuuldus juhatavat teine asespiiker Andrejev , ju siis olid nii Nugis kui Lauristin ikka veel hõivatud poliitiliste vastaste ühte eelnõusse sobitamisega . 
3308	NA	 Jott jalutas mööda pikka tühja koridori , mis särises nähtamatust kõrgepingest , seda imbus kahekordsete uste vaikimisest ja tema enda südamerahutusest . 
3308	NA	 Ta ootas rahvasaadikutest kedagi , kellelt söandaks asjade seisu pärida . 
3309	NA	 Tartust oli Jotile ülemnõukogu kantseleisse helistatud : Mis te seal ometi teete , tankid on teil varsti kohal juba , aga ikka ei saa ega saa riiki välja kuulutatud , saalis arutatakse tõsimeeli mingit aktsiisimaksu seadust - nagu nõdrameelsed ! 
3309	NA	 Jott oli vastanud : Ma lähen uurin asja , aga minu arust pole sel tähtsust , mis saalis toimub , seal tehakse suitsukatet , tegelikult kooskõlastatakse pakiliste eelnõude tekste kuskil mujal . 
3309	NA	 Jah aga raadio kannab üle täiesti ajuvaba arutlust , öeldagu siis rahvale , kuidas asi on , pahandas see kes nimetas end tartlaseks . 
3310	NA	 Ehk on sööklas keegi , mõtles Jott , keegi kes ei hoia piinlikku vahet saadikuseisuse ja ametnikuseisuse vahel . 
3311	NA	 Sööklas töötas teine parlament . 
3311	NA	 Kohvitassi või konjakiklaasi taga arutati harva muid asju kui riiklikke , eelnõud pakkusid pinget ja kütsid kirgi sedavõrd , et isiklikud probleemid taandati alateadvusse . 
3311	NA	 Jott Teel oli seda kerge mõista - ta oli ise ka mõnikord seisatanud akna all ja vaadanud vahtraid lossi siseõues , mis olid pisukesel privaatrohuplatsil kunagise vangla nelja seina vahel muust maailmast ära lõigatud , neil polnud aimugi , et maailmas oli veel teisi eluvõimalusi , ent ometi läksid nad lehte ja lehest ära samal ajal kui liigikaaslased all-linnas : atmosfäär oli ju üks ja loomusund polnud kadunud . 
3311	NA	 Nõndasamuti võis varavalgest hilisõhtuni lossisuletuses töötav rahvasaadik unustada kõik muu , talle võis tunduda , et Universumis pole midagi peale seaduseelnõude , talle olid kõik päevad , kõik nädalad , kõik sügised ja kevaded ühesugused , ometi polnud ta unustanud oma riiki ootavat rahvast seal kuskil all-linnas , ta oli üks nende hulgast , temagi ootas oma riiki ning oli selle pärast väga ärevil , kuna seisis sellele lähemal kui all-linlased . 
3312	NA	 Vabariik , kallis sõna , mis kokku pandud kahest pühast sõnast vaba ja riik . 
3312	NA	 Kas oleks see mõistetav mõnes teises keeles ? 
3312	NA	 Res publica – ühiskondlik asi , ja ainult . 
3312	NA	 Jotile tuli meelde , et vene saadikud alguses vist ka ei saanud aru , mis asju siin aetakse – eks respublika ole meil ju kogu see viiskümmend aastat olnud , noh , jätame sovetski ja sotsialistitšeski välja ja ongi . 
3312	NA	 Kuidas neile tõlkida – kas gosudarstvo , kui gosudari meil ei ole ega tule , ja tsarstvo ei lähe hoopiski . 
3312	NA	 Ei saa nad aru eesti rahva õhinast , et vabariik ja vabariik ! 
3312	NA	 Ka sõna kodu ei ole neile võimalik tõlkida – dom on lihtsalt üks maja , kus ka elada võib . 
3312	NA	 Samuti pole neil kodumaa-sõna , on küll isamaa ja sünnimaa , kuid kodumaad pole . 
3313	NA	 Aga hetkel ei tulnud vastasseis parlamendi venelastega üldse arvesse , nüüd vaieldi omavahel , kes on õigemad eestlased ja volitatud riiki taastama . 
3314	NA	 Jott võttis vorstileiva ja klaasi ananassimahla . 
3315	NA	 “ Mis nad täna ometi nii tihti söövad ? 
3315	NA	 ' 
3315	NA	 imestas puhvetidaam . “ Mõni tiirutab siia iga poole tunni tagant . 
3315	NA	 
3315	NA	 Ei jõua leibu valmis teha . ” 
3315	NA	 
3316	NA	 Jott jäi märgutama : kas tema ka polnud siin korda seitsmendat ? 
3316	NA	 Ta ütles : 
3317	NA	 “ Pinge on suur . 
3317	NA	 Tahaks rohelist nuppu vajutada , aga ei kutsuta . 
3317	NA	 Ja aeg tiksub meie kahjuks . 
3317	NA	 Söömine on siis asendustegevuseks . 
3317	NA	 Inimene sööb , ta justkui teeb midagi elutähtsat . ” 
3318	NA	 Jott võttis klaasi ja taldriku ning jäi vaba kohta vaatama . 
3318	NA	 Ta ei söandanud kellegi lauda istuda , kui just ei kutsutud , ega juttu alustada , kui initsiatiivi ei ilmutatud . 
3318	NA	 Ta leidis turvalise platsi tagakambri lahtise ukse varjus . 
3319	NA	 Üle toa kaikus Ülo Uluotsa lai hääl : 
3320	NA	 “ Meie arusaamaks on , et Eesti Kongressil ega Eesti Komiteel pole mandaati . 
3320	NA	 Nad on sama hästi kui isehakanud . 
3320	NA	 Eesti Kongressi käisid hääletamas nii lapsed kui muulased , viimased said tasuks toetajaliikme staatuse ja rohelise kaardi , mille alusel rikastus meie kodanikkond kahekümne tuhande võrra - küsimata , kes nad on , mis nad on ja mida nad mõtlevad ja millesse usuvad . 
3320	NA	 Eesti Komitee toetajaliikme seisus astus kõrgemale kodakondsusseadusest . ” 
3321	NA	 Jott haukas vorstileiba ja märgutas , et too on õige küll , ta ise ka oli juhtunud Tartu turuhoones nägema noid innukaid poisse , kes ostulisi virgutasid ja võrgutasid umbes sellise tekstiga , et proua , te olete kindlasti Eesti Vabariigi kodanik , kas te ei tahaks end kirja panna , ah te ei tea , kus teie vanemad küsitud ajal elasid , noh , märgime , et Nuustakul , ah Nuustakul kindlasti mitte , no siis ehk sobib Elva . 
3322	NA	 Rein Järlik ütles : “ Rahvas on ülemnõukogule selle mandaadi andnud . 
3322	NA	 Just need osutusid valituks , kel oli valmimisplakatil selge sõnaga öeldud , et läheb riiki taastama . ” 
3323	NA	 Enn Põldroos seletas teises lauas : 
3324	NA	 “ Kui eile lossist lahkusin , seisid väljakul sünged vaikivad inimesed . 
3324	NA	 Nad küsisid , miks me viivitame . 
3324	NA	 Mina ei tea seda ! 
3324	NA	 Hommikul läksin Kunstihoonesse oma ateljeesse , et rahus valmistuda Vabaduse platsi miitinguks , pärast kuulsin , sel ajal olid Kadriorgu kogunenud maavanemad ja linnapead , kes nõudsid viivitamatult iseseisvus välja kuulutada . 
3324	NA	 Minu meelest oleks seda võidud eile teha ! 
3324	NA	 Aga Mart Laar ütles , et see lõhnavat kolmanda vabariigi järele , tulevat Eesti Komiteega kokku leppida , sest iseseisvuse ühepoolne väljakuulutamine toovat kaasa ülemnõukogu ja Eesti Komitee lepitamatu konflikti . 
3324	NA	 Aga minule on iseseisvus tähtsam kui juriidiline järjepidevus . ” 
3325	NA	 “ Nugis olevat lugenud hääled üle , ei olevat saanud kokku , ta olevat kõiki küsitlenud , hoopis selles olevat asi , aga minu käest näiteks pole Nugis küsinud , ” ütles Hainsalu ja mõtles : ju siis on kindel minu meelsuses . 
3326	NA	 “ Täna Vabaduse väljakul puhkenud vaimustustorm küllap kallutab hääli , ” lootis Põldroos . 
3327	NA	 “ Sellel šõul pole küll mingit tähtsust , mina sinna ei läinudki , ajaraisk , niigi on kõik selge , ” ütles Hainsalu . 
3328	NA	 Tuli Peet Kask , magamata ja morn . 
3329	NA	 “ Peet , kuidas on ? ” 
3330	NA	 “ Keegi meist ei saa väita , et iseseisvuse väljakuulutamine on just tema idee , ” ütles Kask . “ Mõned nähtavasti siiski tahavad ajaloo silmis sellele pretendeerida . ” 
3331	NA	 “ Aga kuidas seis on ? ” 
3332	NA	 “ Marjustin vist ostis nad üles . 
3332	NA	 Tal ja Hännil tuli idee pakkuda pooled kohad Põhiseaduslikus Assamblees Eesti Komiteele . 
3332	NA	 Poolte kohtadega olid nad kohe nõus , aga ettepaneku taotleda Eesti iseseisvusele rahvusvahelist tunnustust lükkas Kelam kategooriliselt tagasi , enne olevat vaja taastada põhiseaduslikud riigivõimuorganid ning alles seejärel võib neile taotleda rahvusvahelist tunnustust . 
3332	NA	 Rumessen kahtlustas meid püüdes legaliseerida olemasolevad nõukogude riigivõimustruktuurid ja nimetada need ümber Eesti Vabariigi omadeks . 
3332	NA	 Eesti Komitee on seisukohal , et Ülemnõukogu on okupatsiooniorgan . ” 
3333	NA	 “ Ja meie peame neid isehakanuteks ! ” hüüdis Uluots . 
3334	NA	 “ Naljatilgad ! 
3334	NA	 Mis tähtsust sellel vaidlusel on ! 
3334	NA	 Kümne aasta pärast ei mäleta keegi , kes mida tegi või ütles või et üldse mingeid probleeme oli ! 
3334	NA	 Tegijagi ei mäleta enam ! ” ütles Hainsalu . 
3335	NA	 “ Karta on , et kümne aasta pärast see tähtsaks saabki , ” ütles Järlik . “ Ennekõike neile , kes oma põikpäisusest rongi mööda lasksid . ” 
3336	NA	 Jott nägi , et Uluots lõpetas eine ja tõusis et minna . 
3336	NA	 Jott läks talle järele . 
3337	NA	 “ Mis saab , härra Uluots ? 
3337	NA	 Mulle helistati Tartust , rahvas on paanikas . ” 
3338	NA	 “ Hommikul viis mind meie Abdurahmanov kõrvale ja ütles , et öösel olid koos Eestis dislotseeruvate väeosade pealikud ja otsustasid sündmustesse mitte sekkuda ning vägesid tänavale mitte tuua . 
3338	NA	 Otsuse aluseks võtsid nad Jeltsini pöördumise sõdurite poole . 
3338	NA	 Ta ei öelnud , kes koos olid , aga ma arvan , et peale tema veel Belov , Dudajev ja Viljandi dessantlaste komandör . 
3338	NA	 See on meie ihud seni päästnud . 
3338	NA	 Mis puutub iseseisvusse , siis oleme sundviskes , selle vastu ei saa ju hääletada , kuigi see on pakendis vastuvõetamatu punktiga . ” 
3339	NA	 Kategooriliselt nõudlik ja nagu hõiskav helin kostis läbi lossi , kutsudes kuuljaid istungitesaali . 
3339	NA	 Kellal pidi olema Nugise enda näpp , aktsiisid visatakse kõrvale , otsustas Jott heli iseloomu järgi ja läks vaikselt üles külgrõdule . 
3339	NA	 Ta tahtis olla kaasas sel tähtsal tunnil . 
3340	NA	 Eks olnud Gustav Suits kirjutanud just tänase päeva tarvis luuletuse Lõpp ja algus , kus pole ühtki ülearust sõna . - 
3341	NA	 Peaks keegi taipama seda puldist lugeda , keegi kirjanikest , Jõerüüt või Hainsalu või Kallas või Veidemann , rohkem neid selles koosseisus pole . 
3341	NA	 Aga vaevalt , need mehed-naine istuvad siin teist aastat ja teavad , et parlamendi pult pole etlemiseks . 
3341	NA	 Joti süda sai siiski kinnitust , Gustav Suits oli temaga kõnelnud väga selget keelt aegade tagant . 
3342	NA	 Eesti Wabariik oli välja kuulutatud ekstreemses olukorras , kaikamehed õuel ja sõda kahel pool maja , ja nüüdki oli sõjaseisukord - oodati Pihkva dessantnikke ja nende tapamasinate jõudmist Toompeale kella kümneks õhtul . 
3342	NA	 Jott pani tähele , et üks kui teine rahvasaadik pööras end ümber ja vaatas selja taha suure seinakella seiereid , justkui võiksid need teist aega näidata kui nende käekellad ja tasku-uurid . 
3342	NA	 Jotigi pilk viibis kui hüpnotiseeritult kella sihverplaadil ja äkki ta märkas , et närib küüsi nagu omaaegne Võnnu koolipoiss koolikatsujat oodates . 
3343	NA	 Nad ei saanud ega saanud hääletama . 
3343	NA	 Kindlasti oli Nugis teinud kõik mis võimalik , et pidurdada vilunud pidurdajaid , ent ust ei tohtinud päris kinni virutada . 
3343	NA	 Me oleme ju nii kangesti demokraatlikud , mõtles Jott nördimusega ja näris küüsi . 
3343	NA	 Aeg , mis antud riigi tagasivõitlemiseks , võib kohe otsa saada . 
3344	NA	 Kell näitas kümme . 
3344	NA	 Tanke ei tulnud veel . 
3344	NA	 Nende lõgin peaks kaugele kuulda olema , kui nad ka Toompead tõkestavatest kivirahnudest mööda ei pääse . 
3344	NA	 Peaks andma auraha mehele , kes mõtles välja liiklusmärgi : tankidele sissepääs keelatud . 
3344	NA	 Aga ei , kõik jott-teede teod jäävad nende eneste teada . 
3344	NA	 Jott oli eile telemaja lähedal märganud kive täis traktorikäru , mille ratta vahel lipendas ristikuädala kõrreke - talumees oli vabaduse kaitseks oma kõige kallima varanduse mängu pannud ; see oli pisarateni liigutav vaatepilt . 
3345	NA	 Kell sai veerand üksteist . 
3345	NA	 Tanke ei tulnud veel . 
3346	NA	 Olukorra tõsidus sai piltselgeks eile hilisõhtul , kui parlament töö lõpetas ja kantseleigi tohtis koju minna - siis sattus Jott nägema , kuis lossi ülemisele korrusele toodi autokoorem kanderaame , seal oli avatud ambulants , mis pidi teenindama Toompea rahvast võimaliku lahingutegevuse korral , ja trepimademetel olid tuletõrjevoolikud keras nagu madude puntrad , ja pääslas valvasid magamata nägudega noored eesti sõdurpoisid ; Jott oli mõtelnud : mis teist küll peab saama , Issand pangu teid varjule sel ööl ! 
3347	NA	 Kell sai pool üksteist . 
3347	NA	 Tanke ei tulnud veel . 
3348	NA	 Õieti oli see juba kolmas puhk internatside rünnakut üle elada . 
3348	NA	 Karastus oli olemas . 
3348	NA	 Jott oli eluga arved klaariks saanud küll juba 40ne kirja järel , siis oli põhjust tõsiselt mõtelda nii elust kui surmast kui Siberist . 
3348	NA	 Praegu oli Jotil üksainus mure : riik kuulutatakse taastatuks ja kui siis tuleb tõesti küüditamine ja hukk ja lõpetus , kas siis need , kes kuskil alles jäävad , mõistavad , et see oleks tulnud nagunii , et siin pole ülemnõukogul süüd . 
3348	NA	 Ainult too mure , tõepoolest . 
3349	NA	 Arnold Rüütel oli juba hommikul väljendanud oma poliitilise tahte . 
3349	NA	 Ülemnõukogu esimehena oli ta erakorraliselt süna saanud ja hiirvaikses saalis teatanud : Me peame mõtlema oma üleminekuperioodi lõpetamisele , me peame taastama Eesti Vabariigi iseseisvuse ; iga Eestimaa inimene peab teadma , et ühtki tema sammu ei jäeta praeguses olukorras tähelepanuta – igaühel tuleb kunagi vastutada oma järeltulijate ees ; me vajame praegu üksteist rohkem kui kunagi varem ; unustame ja jätame kõrvale kõik teisejärgulised erimeelsused ja keskendume peamisele . 
3350	NA	 See oli Joti meelest väga selge ja oodatud jutt . 
3350	NA	 Arnold Rüütel oli lõpetuseks öelnud veel : Kommunistlikud dogmad ja täägid pole maailma ajaloos suutnud midagi üles ehitada , nad saavad oma tahet peale suruda vaid ajutiselt , kuid see teadmine ei võta meilt valvsust ega tee olematuks praegu suurt ohtu ; iga rahva suurus ilmneb katsumuste tunnil ; eesti raahvas peab suutma olla suur : kindlust teile kõigile . 
3351	NA	 Kell sai kolmveerand üksteist . 
3351	NA	 Tanke ei tulnud veel . 
3352	NA	 Nüüd ometi sai hääletama asuda . 
3353	NA	 Venelased lahkusid saalist kui üks mees . 
3353	NA	 Nad loobusid olemast . 
3353	NA	 Klavdia Sergij üksi jäi Uluotsa kõrvale istuma , küllap sündmusi jälgima : just tema oli teatanud , et vene saadikud ei saa osa võtta hääletamisest Eesti riikliku iseseisvuse küsimuses , kuna nemad ei saa tagada oma valijatele rahu ja heaolu sõltumatus Eestis . 
3354	NA	 Vaikus pinises kõrvade lõhkemiseni . 
3355	NA	 Kõmatas haamrilöök . 
3356	NA	 Nugise pidulik hääl kuulutas : 
3357	NA	 “ Poolt 69 rahvasaadikut , vastu ja erapooletuid saadikuid ei ole . 
3357	NA	 Eesti Vabariigi Ülemnõukogu otsus Eesti riiklikust iseseisvusest on vastu võetud . ” 
3358	NA	 Kõik tõusid püsti , tõusis Jottki külgrõdul . 
3358	NA	 Kurgus pitsitas lapseikka unustatud nutt . 
3358	NA	 Ta nägi , et pisarad voolasid paljude palgetel . 
3359	NA	 Oli elu tähetund . 
3359	NA	 Oli igavikuhetk . 
3360	NA	 Riik oli tagasi võideldud . 
3360	NA	 Sõnum sellest levis valguse kiirusel igas suunas ühteviisi . 
3361	NA	 Nooruke Liisi Ojamaa kirjutas võidujoovastuses : 
3362	NA	 Ta pani laulule pealkirjaks The Resurrection . 
3363	NA	 “ Tere , Koidula ! ” ütles Jott Tee , sest Doris Kareva nägemine meenutas talle Dorise kaunist isamaaluuletust 1991se aasta kogust Armuaeg : 
3364	NA	 Nüüd on ta siis näha saanud . 
3364	NA	 On see riik see , mis ta oodanud ? 
3365	NA	 Doris Kareva pööras näo tülitaja poole ja vaatas teda tühjade silmadega . 
3365	NA	 Naeratus Joti näol kustus . 
3366	NA	 Kareva raputas pead , tegi käega tõrjuvaid liigutusi . 
3366	NA	 Ütles : 
3367	NA	 “ Juhan Viiding on elust lahkunud . ” 
3368	NA	 Jott tardus mõistmatuses . 
3369	NA	 “ Ise , ” ütles Doris , tegi veel paar tõrjeliigutust , ja kadus . 
3370	NA	 Jott astus lähimasse kohvikusse , istus , mõtles . 
3370	NA	 Tal ei ole olnud juhust Viidinguga sõnagi vahetada , ometi oli Viiding kui luuletaja , kui näitleja tema elus tähtsal kohal , Jott oli vanasti kõik Viidingu rollid teatris ära vaadanud ja suur jagu luuletusi püsis peas . 
3371	NA	 Nüüd oli Jott Tee mitu aastat elanud eemal luulest , eemal kirjanduselust , eemal kõigest , Toompea oli teda neelanud oma käänulistesse koridoridesse ja oma intriigidesse . 
3371	NA	 Mis on siin vahepeal sündinud ? 
3371	NA	 Kui Viidingu surm tõsi on , siis polegi meie kodusel luulemaastikul muid sajanditammesid kui Kareva üksi , ent temagi on pigem purpurleekiv haab . 
3371	NA	 Luuletajad on vaikselt lahkunud Eedenist - Kross , Beekman , Traat , Vetemaa , Baturin , Luik , Mihkelson tõstavad eesti proosat maailmatasemele ning Kaalepil on Akadeemia , Runnelil Ilmamaa , Paul-Eerikul poliitika . 
3371	NA	 Igaüks on leidnud midagi toekamat , kaks neist on osutunud isamaale koguni üleliigseks : Kaplinski , kes on pagendanud end välismaadele , ja nüüd siis Viiding lõplikult . 
3372	NA	 Jott oli Viidingut esimest korda näinud Pegasuse kohvikus . 
3372	NA	 Noor Viiding oli viibinud austajannade tihedas ringis - ülemisel korrusel keset saali - , ta oli ilmselgelt rollis olnud , ta oli üle neiupeade vilksanud Joti poole vaadata nagu temaltki aplausi oodates ; võib-olla Viiding tundis Jotti nagu Jott ju Viidingutki . 
3372	NA	 Jotile oli meelde jäänud luuletaja elav miimika , kõlav näitlejahääl ning luukõhnade käte väljendusrikas žestikulatsioon . 
3372	NA	 Tuli meelde too kahesalmine tekst , mida Viiding luges neidude naerutamiseks : 
3373	NA	 Viiding oli armastanud mängida surmamotiiviga esimestest kogudest alates ; pole ka imestada , surmast luuletada on noorte eesõigus . 
3373	NA	 Jott märgutas , et tegelikult ju tolles Karevagi luuletuses , mis talle Kareva juuksepahmakat nähes oli meenunud , tolleski on surmaigatsus . 
3373	NA	 Suitsiidiihalust on neil mõlemal ; nii luuletab Kareva : Ma vaatan valget lage , Ja vaikin kogu aeg , Mu hing on hirmus lage , Üksainus sein , Ja nael . 
3373	NA	 Või teisal : Päästa mind , leek ! 
3373	NA	 Ära säästa mind , leek ! 
3373	NA	 Leek ja liblikas , Leek ja leek . 
3373	NA	 Ja Viiding : 
3374	NA	 Ööliblikas , su tung on imeline . 
3375	NA	 Jah , mõtles Jott , poosis ei ole igakord poosi , veiderduses ei ole veidrust , rollimängus rolli . 
3375	NA	 Kuidas seda ära tunda ? 
3375	NA	 Ja mis see annaks , kui tunnedki ? 
3376	NA	 Pea kõikides laudades arutati Viidingu surma . 
3376	NA	 Pandi pead kokku ja sosistati , kohvilõnksude vahel ohati murerohkelt , arutati , kas inimesel on see õigus , vaieldi , mis annab inimesele selle õiguse , milline peaks olema kannatuse määr , mis tingiks nii meeleheitliku sammu . 
3376	NA	 Laused voolasid Joti peale , voolasid temast üle , aga mõned jäid kriipima . 
3376	NA	 Kujunes mingi pilt - Juhan oli läinud kuhugi Raplamaale või kuhu oma sõbra juurde , kes oli hingekarjane või kes , ja küsinud luba sõbra saunas luuletust kirjutada . 
3376	NA	 Õhtu kulgenud omasoodu ja äkki tulnud või roomanud Juhan tareakna taha , käeveenid läbi lõigatud , lumi verd täis . 
3376	NA	 Jott meenutas Viidingu värsse - 
3377	NA	 Ei tea , kas nad enne ajasid pikalt juttu ka või mitte , arutati , Juhan pihtis võib-olla . 
3377	NA	 Igatahes olevat sõbrale tundunud , et Juhan oleks tahtnud elama jääda , ent Raplas ei suudetud imet korda saata . 
3377	NA	 Jotile meenus - 
3378	NA	 Sõna on tegu niisiis , tagasivõtmatu ja toimiv , märgutas Jott . 
3378	NA	 Kas sõna kutsub välja saatuse või saatus valib sõnad ? 
3378	NA	 Ei tea , ei tea . 
3379	NA	 Jott võttis varnast palitu , tahtis õue saada . 
3379	NA	 Ka Juhan on öelnud end eluaeg õue tahtnud olevat , see olevat ta hinge ainukene nõue . 
3379	NA	 Nüüd ju olid õueuksed pärani , nüüd ju võis , miks ta nüüd siis ei saanud ? 
3379	NA	 Või just ainult nõnda ta saigi ? 
3379	NA	 Kareva on kunagi kirjutanud : 
3380	NA	 Ilm oli hämaraks kiskunud , vanalinn süütas tulesid , laternad kumasid vastu lund undsetavat õhtutaevast . 
3380	NA	 Jott Tee astus tänavaid , kus Juhan nüüd iial ei astu . 
3380	NA	 Igal sammul oli Juhani lakkamine meeles . 
3380	NA	 Miks küll , miks ? 
3381	NA	 Suitsiidi kui paratamatuse üle oli Jott varemgi märgutanud , vastust leidmata . 
3381	NA	 Elva poiss Ott Ollino oli selleks põhjust andnud , tolle noorpoeedi uppumise lugu oli nagu tema enda luulest tuletatud ; Ott kas aimas ette oma tulevikku või vastupidi – aina kujundas seda ühtsama motiivi mängitades ? 
3382	NA	 Kodus - või õigemini Tallinna-korteris - pani Jott ahju küdema ; kui männihalud olid tuld võtnud , istus ahju ees põrandal ning vahtis leekide hävitustööd . 
3383	NA	 Miks küll , miks , mõtles ta aina , nagu parandaks see midagi Juhani või Oti või üldse inimese elus . 
3383	NA	 Kohvikus oli räägitud Juhani lapsest saadik nõrkadest rindadest , võib ju olla , kuid vaevalt see . 
3383	NA	 Räägiti Juhani lausa haiglaslikust nõudlikkusest oma loomingu vastu , oletati , et üdini luuletaja kartis üdini omas ajas oleva loomingu pärast . 
3383	NA	 Võib ju olla - eks Viiding aina trükkinud ümber oma vanu luuletusi , nagu paigutanuks neid järjest uude konteksti ja kuulatanuks teisenevat kõlajõudu ; võib-olla oligi ta eksituses , et oma riigis need ei kõla . 
3383	NA	 Võib-olla . 
3383	NA	 Ent kas see võiks olla peamine ? 
3383	NA	 Räägiti : ei sobi Viidingule teisenev Draamateater ega teisenenud Draamateatrile Viiding . 
3383	NA	 Võib-olla , ei tea . 
3384	NA	 Äkki tuli Jotil üks uid , ta lükkas ahju tõmbuseukse kinni ja läks otsis tagumisest riiulireast Paul Viidingu kogusid . 
3384	NA	 Talle oli meenunud , kuidas Paul-Eerik Rummo oli kord juhatuse valimisel ainsana saalis tõstnud kätt oma isa vastu - nagu naljaviluks , ometi oli ta hiljem pihtinud : Juhtus ka seda , juba varases poisieas , et mõned isa kriitilised märkused mu luuletuste kohta , mida talle näitama läksin , ei tundunud mulle asjakohastena , vaid lähtusid nagu mingilt teiselt aluselt ; siis olin kaval , järgmiste luuletustega ei läinud enam nõu küsima , vaid lihtsalt kinkisin need isale , ja kingituse kohta ei sobinud ju midagi öelda ; kõiki muidugi ei näidanud üldse . 
3384	NA	 Nõnda Paul Rummod . 
3385	NA	 Ehk on ka Paul ja Juhan Viidingud olnud teine teisel alusel , ja oli hirm , et taastulnud riigis seatakse need alused nähtavaks ? 
3386	NA	 Jott leidis , mida arvas mäletavat ; too luuletus oli aastast 1957 , kui hullemad ajad tundusid juba möödas olevat . 
3386	NA	 Paul Viiding oli kirjutanud : 
3387	NA	 Nutta oleks tahtnud . 
3387	NA	 Juhanil vendi ei olnud , too laul oli talle . 
3387	NA	 Kas ta mäletas seda ? 
3387	NA	 Kas seda oli võimalik unustada ? 
3387	NA	 Oh poegi , kes peavad häbenema või välja vabandama isa loomingut , kuigi see on isa ellujäämisluuletus , ja teisi poegi , kes häbenevad ennast , suutmata ületada isa ! 
3388	NA	 Ma kuklas tunnen eluaegset kuuli ; Ka magades , on Viiding luuletanud ja etelnud ning kõik on näo teinud , et teavad , mis kuul see on . 
3388	NA	 Jah , surmas on süüdi elu , Mis eelnenud hauale , on Viiding etelnud ja kõik on plaksutanud : kui vaimukas ! 
3388	NA	 Võib-olla nüüd jõuab pärale sõnum , millega Viiding on kaks oma luulekogu lõpetanud . - 
3389	NA	 On siis Juhan Viiding ehk Jüri Üdi luuletanud oma elu või elanud oma luuletusi ? 
3389	NA	 Kas me kõik mõtleme välja nii elu kui loomingut ? 
3390	NA	 Artikkel ei edenenud . 
3390	NA	 Jotil polnud usku , mõtles : milleks see kõik , kui ei tea , kas trükitaks ära , ja kui trükitaksegi , kas mitte nagu kirjutaja mõnituseks narripoolsete lugejakirjade rubriigis . 
3390	NA	 Selliselt käitutakse isamaa paremategi poegadega , suurte A-dega , kuid j on teadupärast vaid poolvokaal , ei täishäälik ega kaashäälik . 
3390	NA	 Kummatigi ei saa Jott lahti tundest , et tema nimetähe hääldamiseks – hale i – kulub hingeõhku vähem kui ta isik – jõuline jott – väärt on . 
3391	NA	 Jott jäi põrnitsema tapeediauku kirjutuslaua taga . 
3392	NA	 Kas sul tapeet sai otsa , on seni igamees küsinud , kes siia kambrikku sisse astunud . 
3392	NA	 Ei saanud , see on esteerilistel ja eetilistel kaalutlustel nõnda jäetud , on Jott vastanud . 
3392	NA	 Vana tapeedikihti maha koorides tuli nimelt ilmsiks Maa Hääl 15. jaanuarist 1934 , too ajaleht oli omal ajal makulatuuriks kliisterdatud . 
3392	NA	 Ja pakkus nüüd äratundmisrõõmu . 
3392	NA	 Jott ei tihanud toda roosilise seinapaberiga katta , vaid jättis kollakashalliks aknaks ajalukku . 
3392	NA	 Seal seisis suurte gooti tähtedega lugeda : KUHU KADUS 180 MILJONIT ? 
3392	NA	 ERAKORRALINE TEADAANNE “ LENNUKI ” JA “ WAMBOLA ” MÜÜGI KOHTA . 
3392	NA	 ASJAOSALISTE AHELAD KÕLISEMAS . 
3392	NA	 RIIGIKOGU LOOB ANKEETKOMISJONI , KA VALITSUS UURIB ASJA . 
3392	NA	 PATUOINAS LEITUD . 
3392	NA	 Ja kohe seal kõrval , teispool õrna vertikaaljoont , Konstantin Pätsi näopilt , kus all pisut tagasihoidlikumate tähtedega : K. Päts riigivanema kandidaadiks . 
3392	NA	 Nii et selge valimisvõitlus . 
3393	NA	 Piibel ei valeta , mõtles Jott Tee , kui Piibel ütleb nõnda : mis tuleb , on juba olnud , Jumal otsib möödunu taas välja . 
3394	NA	 Eesti Wabariik kestis 21 aastat 7 kuud ja 9 päeva , kuigi on vaieldud , mis kuupäevast seda rehkendama hakata ; Eesti Vabariik ei ole püsinud veel pooltki nii kaua - ükskõik missuguse erakonna tegutsemisest seda ka arvestada . 
3395	NA	 Eesti Wabariigis kõneldi riigitüdimusest kaheteistkümnendal iseseisvuse aastal – juba 1931 ; Eesti Vabariigis tuli see rutem kätte - seekord elatakse kiiremini . 
3396	NA	 Jott Tee ei saanud lahti tundest , et pane üks vabariik teisele peale ja vaata , sobib täpselt ! 
3396	NA	 Aeg on kirjarahvagi tagasi andnud - seal oli Alle , siin Runnel , kes epigrammib Uut ideoloogiat : 
3397	NA	 Ja Runnel küsib : Kuhu sa ruttad , Mu räbal rahvas ? 
3397	NA	 Turult ja turule , Võõrad ja tuttavad . 
3398	NA	 Seal oli Antson , siin Valter Kruut : 
3399	NA	 Seal oli Visnapuu oma võimsate Maarjamaa lauludega , siin Kalev Kesküla oma vingete Vabariigi lauludega . - 
3400	NA	 Kesküla ütleb : Sinimustvalge ringutab tornis Kesk korstnate nõgist purset Kõrvuni tuulispasas . 
3400	NA	 Ta ütleb veel : Jumalast maha jäetud ristirahvata maa ; Tühjuse alasti vaim lehvimas väljade pääl ; Vabariigi põskedel on tiisikuse roosid , Aga tema põuest kerkib kurja lill . 
3400	NA	 Kalev Kesküla ütleb veel palju ja mõjusalt , tal on vahe sulg . 
3401	NA	 Seal oli Jaan Oks , siin on Merca , kes laulab hattadest ja hooradest , ning sekka ka vabadusest : 
3402	NA	 Temale sekundeerib Tõnu Trubetsky , maalides põlvkonna portree : 
3403	NA	 Nõnda pole maa mitte tühjaks jäänud , märgutas Jott Tee , Emajõe ööbikuks on hüütud meil Hannes Varblane , Karl Martin Sinijärv oma vanaisa jälgedes on õllepudelisiltide-raamatuga tituleeritud eesti revolutsiooni peegliks , ja kõik need Kristjan Jaagud ja Ristmetsad ja Jaagopsonid on olemas-tulemas käeulatuses . 
3404	NA	 Aeg annab tagasi kõik , otsekui näha soovides , mis seekord tehakse . 
3404	NA	 Relvatehingutele ja rahakaotustele leiab vasteid , pangaskandaalidele ja korruptsioonile samuti , onupojapoliitikale ja oma kauka täitmisele muidugimõista . 
3404	NA	 See on korduseksam sama eksamipiletiga . 
3404	NA	 Nagu toona , ei viitsita heisata trikoloori kui kohustuslikku , nagu toona käib usalduskriisitamine ja erakondade lehmakauplemine Toompeast Tarvastuni . 
3404	NA	 Rahvas toona pilkas erakondi : potipõllumehed , härrassotsid , riigisandid ; kaklevatele parteidele annab seekord nimesid Runnel - Kenuskaelad ja Nadikaelad ja Närukaelad ja Sänikaelad ja Võrukaelad ja Väänkaelad . . . 
3404	NA	 Aeg oli iseseisvuse saabumiseks üleküpsenud nii toona kui nüüd , selle tulek ei mõjunudki imena , see oli nagu hiljaksjäänud fakt , mis lihtsalt teatavaks võeti , või nagu süllekukkunud juhus . 
3404	NA	 Kohe tulid pettumused , tõotus üheskoos kartulikoori süüa tõugati kõrvale , sest tundus , et mõned polnud algusest peale seda tõotust tõsiselt võtnud . 
3404	NA	 Elati ruttu ja unustati kärmesti , toimetulek tundus raskem kui enne , paljud õhkasid Egiptuse lihapottide järele , Egiptuse orjus sootumaks meelest läinud , ja kahe silma vahele jäänud seegi , et ega Egiptus ole ka enam endine . 
3404	NA	 Üks rahvakiht on asunud rikkaks saama , teistel pole selleks vähimatki väljavaadet . 
3404	NA	 Riigi etteotsa sattunud inimestel puudub selge rahvuslik kultuuripoliitika ; kui see presidendil ju on , siis Eestile on kombeks üks president korraga - ja mis suudab üksainus , kui mitmed teised rahulikul , igapäisel toonil kõnelevad ülikooli üleminekust inglise õppekeelele ja emakeele loovutamisest vastutasuks Euroopa vereringesse pääsemise eest . 
3404	NA	 Luuletajaid pole justkui tarviski , kuna nad ei mõista luua oma riigi laule - Kesküla näe pahandab , et isamaalaulu eest ei saa niigi palju honorari kui saab kompleksivaba Vabariigi kompleksivaba tütar tunnist . 
3404	NA	 Paatos on väsinud ning maad andnud pessimismile ja sarkasmile . 
3405	NA	 Eks hüüata Olavi Ruitlane : Aga ükskord algab aega , Mil ma tulen mootorsaega ! 
3406	NA	 Või kas eestlane on iial laulnud eluküllusest , õnne pillavast ülejäägist – ikka on ta laulnud millegi puudumise tõttu , kellegi kiuste . 
3406	NA	 Riigikaotuse ajal üritas ta ümiseda kadunud Kunglast ja kolmest koduvärvist kui kõige tähtsamast ; oli riik taastulnud , tõusid luulekorda muud pained . 
3406	NA	 Nii toona kui nüüd . 
3406	NA	 Kõik ilmajäämised ja vahelejätmised tahetitasa teha ühekorraga nii siis kui nüüd , ent nüüd hoopis jõulisemalt ja kiiremini kui siis . 
3407	NA	 Me oleme ühtsed ja ühel meelel just eituses , keskendudes ebameeldivale , jätame meeldivused märkamata . 
3407	NA	 Eks nurisenud Arno Raag aastal 1927 värsket kirjandust üle vaadates , et elumaitsmistahe lokkab sõdade järel ning romaanis pidavat tingimata kaks asja , kaks motiivi olema : kuritegevus ja suguline ulaelu , kuidas seda üldse saab veel ette kujutada . 
3407	NA	 Jott Tee muigas : kui lapsik oli tollal – tänasega võrreldes – ettekujutus ulaelust ! 
3408	NA	 Kummatigi ei toida üle-aisa-löömise-elu ega selle üksikasjalik kirjeldus inimvaimu igatsusi . 
3408	NA	 Jott võttis riiulist vana armsa Tammsaare läbitöötatud köite ja luges : “ Veel maksab unistada , veel peab unistama , sest oleme vähem unistanud , kui kodumaa lubab . 
3408	NA	 Peab unistama sõnas , värvis , helis , peab unistama , kuni unistused reaalseks muutuvad . 
3408	NA	 Unistamine tähendab kultuuri loomist , unistamine , mis reaalsuseks muutub . ” 
3409	NA	 On meil veel unistajaid kellakuuljate hulgas . 
3409	NA	 Üle valge vaeva ning musta argipäeva kõlab Mats Traadi sinine Ajalaul nagu palve : 
3410	NA	 Niipea kui ta üle vibusilla jõudnud , tundis ta end kodus ja pääsnud , justkui oleks Emajõgi seks manatud märgiks , mida maailma kurjus ei ületa . 
3410	NA	 Ta arvas endal nõiavõimeid olevat , ent alati ei piisa ju sellest kaitsmaks iseenda ja oma kahe poja õigust olla teistsugune kui ümbruskond . 
3410	NA	 On igaühe oma asi , kas ta näeb bensiinilaigus paabulinnusule mustrit või paabusilma asemel bensiiniplekki veelombis , mõtles ta . 
3411	NA	 Eestisse tulek tähendas mulle elluärkamist , mõtles ta . 
3411	NA	 Muutusid mu tähelepanu , mälu ja iseloomu tüüp . 
3411	NA	 Astraalsed võimed jäid unarusse , sest esimest korda sain nautida füüsilist elu . 
3411	NA	 Ta mõtles veel : viis erinevat elu on mul olnud – Moskvas enne eestlusse pöördumist , Moskvas eestlasena , Eestis liidueestlasena , Soomes eestlasena ja taas Eestis liidueestlasena ja soomlase naisena . 
3411	NA	 Aga nüüd on kuues elu käes , mõtles ta . 
3412	NA	 “ Tere , Valeria ! ” 
3413	NA	 Valeria Ränik võpatas . 
3413	NA	 Aga see oli ainult Jott Tee , vagane kolleeg . 
3414	NA	 “ Teist oli meil juttu , Jott Tee , eile õhtul lapsed tundsid huvi , millal teie sünnipäev on . ” 
3415	NA	 “ Veebruaris . 
3415	NA	 Küünlapäeva paiku . ” 
3416	NA	 Nad astusid jalalt jalale . 
3416	NA	 Peaks nagu midagi ütlema . 
3417	NA	 “ Mis siis sellest , ” küsis Jott , “ ühe vana mehe sünnipäevast ? ” 
3418	NA	 “ Neil ei ole siin sugulasi , mitte üht vanaemakestki . 
3418	NA	 Eerol on poolvendi , kellega kohtuda ei tohi . 
3418	NA	 Ville oma vendi üldse ei tunne . 
3418	NA	 Siis on nad hakanud kirjanike liitu nagu oma perekonnaks pidama . 
3418	NA	 Entsüklopeediatest ja leksikonidest on nad kõiki tähtsamaid nägu pidi õppinud tundma . ” 
3419	NA	 “ Entsüklopeediatest ? 
3419	NA	 Nad on ju pisikesed veel ? ” 
3420	NA	 “ Mõlemad läksid kooli juba . ” 
3421	NA	 “ Juba ! 
3421	NA	 Mul seisab meeles , too oli vist Eno Raua matusel , ” ütles Jott , “ kui vist väiksem ema süles magusasti magas kogu talituse aja . ” 
3422	NA	 “ Ville jah . 
3422	NA	 Ja kuidas ta oli oodanud Eno Raua nägemist , olgu või surnud peast ! 
3422	NA	 Aga Tallinna sõit ja päeva muljed nõudsid oma . 
3422	NA	 Pärast ütles , ta olevat siiski kõike kuulnud ja näinud . 
3422	NA	 Vist unes või vaimus . ” 
3423	NA	 “ Tervitage oma vahvaid poisse ! ” 
3424	NA	 “ Tänu teile , olge ise ka terve ! ” 
3425	NA	 Võtme hääle peale tormasid poisid eeskotta , nad ei mahtunud ukseaugust ühekorraga välja ning läksid tülli eesõiguse pärast ema esimesena näha . 
3426	NA	 Hoiab meid koos nagu pliiatseid pinal Tikutoos-maja , mõtles Valeria . 
3426	NA	 Ta kaisutas lapsi , küsis , ega keegi ole ukse taga kolistanud , tegi tule alla ja seadis panni naerma , istus siis taburetile , võttis ühe sülle ja teise kaenlasse ja kiigutas neid üminal , ise aga luuletas : 
3427	NA	 Äkki talle meenus . 
3428	NA	 “ Nägin Jott Teed . 
3428	NA	 Ta on sündinud veebruaris , küünlapäeva paiku . 
3428	NA	 Palus teid tervitada . ” 
3429	NA	 “ Miks ta meid kunagi sünnipäevale ei kutsu ? ” küsis Ville . 
3430	NA	 “ Tema ehk ei pea sünnipäeva . ” 
3431	NA	 “ Miks tal ei peeta nagu Runnelil või Krossil ? ” 
3432	NA	 “ Tema on tagasihoidlik . 
3432	NA	 Teie emal ka ei peeta . ” 
3433	NA	 “ Sina oled noo-oor ! ” ütles Ville . 
3434	NA	 “ Mis ta teeb oma sünnipäeval ? 
3434	NA	 Võib-olla on täitsa üksi ? ” ütles Eero . 
3435	NA	 “ Võib-olla . ” 
3436	NA	 “ Aga tal oleme ju meie ! ” protesteerisid poisid kooris . 
3437	NA	 “ Saadame talle sünnipäevaks kaardi , ” ütles Eero . 
3438	NA	 “ Olgu , saadame ! ” ütles Ville . 
3439	NA	 “ Saadame selle foto , mis Ville pildistas ! 
3439	NA	 See on suurepärane , ” arvas Eero . 
3440	NA	 “ Olgu . 
3440	NA	 Kuigi see on väiksepärane , ” arvas Ville . 
3441	NA	 Nüüd läksid nad vaidlema , kas väiksepärane on sõna või ei ole . 
3441	NA	 Sõnad , sõnad , nendest saab söönukski . 
3442	NA	 Valeria tõusis , segas pannil õhtueinet , istus siis taburetile ja võttis mõlemad jälle sülle . 
3442	NA	 Talle meenus , mis aastate eest kirjutanud : Oma maa , maailma agul . 
3443	NA	 Jott aga läks ning mõtles Valeriast ja lastest . 
3443	NA	 Jott mõtles , et tema ise on ka samast tõust , kes peab kirjanike liitu oma perekonnaks ; eks rõõmusta Jotti iga ilus raamat , otsekui oleks see omaenda või oma lapse sulest , eks ta kannata rumala kriitika pärast , kui see ka peaks tabama kedagi , kellega Jott pole iialgi sõnagi vahetanud , ent keda ometi armastab . 
3443	NA	 Nõnda ka Valeriaga . 
3443	NA	 Jätta maha kõik , mis ja kes sul Moskvas on , tulla vere hääle kutsel esiisade maale , ja see maamuld , see keel üksi peab asendama kaotatut . 
3443	NA	 Kes siia sündinud , sel pole valikut ; kes muude võimaluste hulgast selle valinud , see tahab veenduda valiku õigsuses iga päev , tema pilk on terav , tema sõna karm . 
3444	NA	 Jott läks koju , otsis riiulist rohelise vihiku Ajast väljas . 
3444	NA	 Luges - 
3445	NA	 Ninii , mõtles Jott . 
3445	NA	 Ta oli seda ennemgi lugenud , kuid tekst oli kaetud olnud . 
3445	NA	 Või polnud ta ise lahti läinud . 
3445	NA	 Jotile meenus , mis ta Loomingu Raamatukogust oli lugenud . 
3445	NA	 Eks väitnud seal Ränik umbes nõnda : loed oma eelmises elus loodud luulet , vaatad oma teises elus maalitud pilte , sõidad laevaga , mis kannab sinu poja eelmise elu nime , ja teed näo , et ei tea sellest midagi . 
3446	NA	 Noh siis teeb ka Jott vastava näo . 
3446	NA	 Õigupoolest teabki ta sellest vähe küll . 
3447	NA	 Orb , Ellujäämine , Ajast kinni , Ajast väljas , Ajast mööda - selline on Räniku tee olnud pealkirju pidi . 
3447	NA	 Jott lehitses ja mõistis , miks ühed on Ränikut kiitnud ja teised niiväga laitnud : taasünni elamused , sündhaaval-surmhaaval hea ja kurjuse tundmaõppimine - kes võtab hieroglüüfidega raamatu kätte , sel peab neist märkidest pisut aimu olema . 
3447	NA	 Ajast mööda jah , naiivne , mannetu ja nõme ühekorraga , põeb isamaakompleksi , hambutu vananaisehala , on arvanud Jaak Urmet Räniku uuest kogust . 
3447	NA	 See pole vaikne hala , vaid otsustav asjassesekkumine , on arvanud Anneli Mihkelev . 
3447	NA	 Triin Soomets on leidnud : Ajast väljas on tarbeluule , majapidamispäevik . 
3447	NA	 Tuleb tuttav ette seesugune kriitika , märgutas Jott , ei ole midagi uut päikese all . 
3447	NA	 Küllap on poisidki seda kõike lugenud ? 
3448	NA	 Õhtu oli edenenud ja Valeria lootis poisid magama saada , et ise veel pisut töötada , nüüd kus arvuti vaba . 
3448	NA	 Aga poisid meelitasid oma mustapäise pisikese ema asemeserval-istumise-juttudesse , nad võitlesid teineteisega ainuõiguse pärast ema tähelepanule ja armastusele , ema pidi neile olema kahe isa eest ja kolme paari vanavanemate eest ja tädide-onude-nõbude-küdide eest ja ema sõbrannade eest kah . 
3449	NA	 Armastus ja armumine ei ole minu jaoks sama , mõtles Valeria . 
3449	NA	 Seksi ainus väärtus on lapse saamine . 
3449	NA	 Kallistades lapsi saan midagi rohkemat , kui suudaks mulle anda ükski mees . 
3449	NA	 Väikesi lapsi tahaksin saada lõpmatult . 
3449	NA	 Kahjuks kasvavad lapsed suureks . 
3450	NA	 Mees on teostumata naine , mõtles Valeria , mees on looduse eksitus . 
3450	NA	 Y-kromosoom , millest meesolevus alguse saab , on ju ainult defektne X-kromosoom - üks neljasosa tervikust on mehel puudu . 
3451	NA	 Tihtigi oli Valerial tunne , et lapsed said mingil seletamatul moel osa tema mõtetest , nad hakkasid laulma seda laulukest , mis emal teises toas meeles mõlkus , või vastasid küsimata küsimusele . 
3451	NA	 Nüüdki küsis Ville äkitselt : 
3452	NA	 “ Ema , kas sa enam kunagi ei lähe mehele ? 
3452	NA	 Isegi minu isale mitte ? ” 
3453	NA	 “ Ei , kiisu , ei lähe . ” 
3454	NA	 “ Kas Eero isale ka ei lähe ? ' 
3455	NA	 “ Ei lähe . ” 
3456	NA	 “ Kas ka temale , keda sa nii väga armastad ? ” 
3457	NA	 “ Ei lähe , kiisu . ” 
3458	NA	 “ Ka siis , kui ta sind väga palub ? ” 
3459	NA	 “ Ikkagi mitte . ” 
3460	NA	 “ Ka siis , kui tehakse seadus , et pead minema ? ” 
3461	NA	 “ Mitte kunagi . ” 
3462	NA	 “ Aga siis , kui politsei tuleb ? ” 
3463	NA	 “ Põgenen koos teiega . ” 
3464	NA	 “ Aitäh , ema . ” 
3465	NA	 Nad on ju lugenud ja arvutis ümber toksinud ema luuletusi , kus ema räägib sündimata jäänud lastest , kes tõotavad taevariigis teha lastevabariigi ; ema on nii väga igatsenud just neid - Eerot ja Villet , noh Villet ehk vähem kui Eerot , arvas Eero ; ei just vastupidi - Villet ikka rohkem , arvas Ville ; ei miks vastupidi , kui saab päripidi , arvas Eero . 
3466	NA	 Valeria kuulas laste vaidlust , ta ei tahtnud muud , ta oli õnnis ja õnnelik . 
3466	NA	 Ta elas oma lastele , ega mõelnud kuigi tihti , et need on poisid , kellest saavad mehed , kes teevad kord haiget tema suguõdedele , nagu temale on haiget tehtud . 
3466	NA	 Armastuses ei kasva sellised mehed , lootis Valeria . 
3466	NA	 Ta mõtles oma vanale luuletusele , mis ikka uus ja kehtiv - 
3467	NA	 Nii täitub minu soov lisada ärikate , poliitikute ja tarbijate maailmale paar- kolm vaimuinimest , lootis Valeria . 
3468	NA	 Seegi tee viib nüüd Euroopasse , mõtles Jott Tee , astudes Võnnu poodi mant , kuhu buss ta oli puistanud , tagasi kiriku suunas . 
3469	NA	 Eu-roo-pas-see , eu-roo-pas-see , skandeeris Jott , vasemat jalga tugevamini kui paremat vastu teekatet matsatades . 
3469	NA	 Temalgi olid nüüd tossud jalas , temalgi ! 
3470	NA	 Jotile meenus üks lause Merike Hanni juturaamatust : Kui pükste ostmiseks tagumiku ära müüd , pole just palju kasu saanud . 
3470	NA	 See kõlab kui rahvatarkus . 
3470	NA	 Ja see on asja üks külg , meie poolne külg . 
3470	NA	 Euroopast vaadates paistab teisiti . 
3471	NA	 Euroopaga on asi siiski klaar , ilmaaegu pillutakse sõnu , nagu karjapoisid kuumi tuhakartuleid , mõtles Jott . 
3471	NA	 Eks ütelnud ju Anna Haava pea sajand tagasi – 
3472	NA	 Aga kus meie – ei kõlba me enestele , ei arenda me oma ja erandlikku , me tahame ennast ümber lõigata lasta , oma naiste rinnad silikooniga täita , olla nagu arvame teised olevat . 
3472	NA	 Andres Langemets ütleb : koopiamasinamaa . 
3473	NA	 Vabadus on kätte tulnud , selle saamine on unustatud , nagu unustatakse sünnitusvalu . 
3473	NA	 Vastsündinu on toonud kaasa hoopis hoolt ja kohustusi ning vaeva ja vastutust ; see on seadnud omad piirid . 
3473	NA	 Vabadus piirab vabadust ! 
3473	NA	 Küllap on iseseisvus nüüd nii harilik asi , et ei mõeldagi selle kaotamisest , sest ei arvestata riigikaotuse võimalusega – et tuleb jälle nagu Wiedemanni sõnaraamatus seisab : Maarjamaa , das russische Baltland . 
3473	NA	 Unustatud on eesti vanasõna : Idast tuleb hää ilm , idast tuleb paha ilm , idast tuleb ilmalõpp . 
3473	NA	 Ei ole riivanud meie tähelepanu Venemaa hiljuti tagandatud peaprokuröri Juri Skuratovi intervjuu maikuu Eesti Postimehele : “ Möödub aeg . 
3473	NA	 Venemaa saab uuesti superriigiks . 
3473	NA	 Algab uus maailma jaotamine ja leidub jõudusid nii Eestis kui Venemaal , kes ütlevad , et Eesti lahkus Venemaa küljest ebaseaduslikult . 
3473	NA	 Ses mõttes te elate kui miini otsas . ” 
3474	NA	 Miini otsas istudes luuletab Triin Soomets : “ Ei suuda mõelda muust , kui et Kaks suitsu on järel veel . ” Ja teised laulavad kooris tema järel , sest küünilisus olevat postmodernismis ainus viis ellu ja terve mõistuse juurde jääda . 
3474	NA	 Siis lastakse käiku sõnalodevuse äärmised võimalused , justkui sõnast ei olekski väge karta ega lipuvärvide teotamisest kättemaksu . 
3474	NA	 Või nagu Ristikivi on oma pagulaspäevikusse märkinud : “ Kas oli see minu vabariik ? 
3474	NA	 See sai selleks alles siis , kui seda enam ei olnud . ” 
3475	NA	 Eks manitsenud toona Karl Rumor-Ast : Riiklik sõltumatus ei ole ühe rahva lõplik ideaal ; iseseisvus on abinõu ja tee eesmärgile jõudmiseks . 
3475	NA	 Mis praegu meie eesmärk näib olevat , mõtiskles Jott Tee , meie eesmärk näib olevat Euroopa vihmavarju alla jõuda , aga seegi on ju ainult abinõu ja tee eesmärgile jõudmiseks ! 
3475	NA	 Mitte mehelesaamine ei ole printsessi lõppunistus , vaid abielus elamine , ometi lõpevad kõik muinasjutud pulmapäevaga , ja moka otsast lisatakse : kui nad surnud ei ole , elavad õnnelikult tänapäevgi . 
3475	NA	 Kui nad surnud ei ole , kuni üks rahvas surnud ei ole , seda peab silmas pidama ! 
3476	NA	 Eesti mehe häll on väike , Tema surnuaed on suur , luuletas Vladimir Beekman tosin aastat tagasi . 
3476	NA	 Seda küll ei tohiks me unustada , ka Euroopa lävepakul mitte , iseäranis seal mitte . 
3477	NA	 Jott jõudis kiriku manu , otsis silmadega vabaduse tamme . 
3477	NA	 Midagi on siiski muutunud , mõtles ta , ajavahemikus 1921 kuni 1933 vahetus seitseteist valitsust , Laar on aga püsinud rekordaja , ehkki sõimeldakse vastastikku otsekui pulmakaasitajad vanasti . 
3477	NA	 Peaminister on püsinud nagu see tammgi . 
3478	NA	 Oli Võnnuski inimesi , kes oleks tamme kirvesurma mõistnud , kui oleks teadnud , milline see just on ; nõnda sai vale puu hukatud . 
3478	NA	 Sajast ja kahestsajast aastast oli vana Körber tookord kõnelnud . 
3478	NA	 Küllap ta ei seadnud tähtaega ette , viitas vaid kaugele tulevikule , täistulevikule , mis nüüd ometi on täisolevikuks saanud . 
3479	NA	 Jää kestma , mõtles Jott tamme ristimärgiga õnnistades . 
3479	NA	 Ilus tugev noor tamm ! 
3480	NA	 Kerge südamega astus Jott kirikumäest alla Võnnu vana surnuaia poole . 
3480	NA	 Arvata verstake oligi käia , aga teed tuli anda seitsmekümne seitsmele bensiinisetukale . 
3480	NA	 Kabelipüha on ikka veel au sees , mõtles Jott , Võnnu vanasse surnuaeda tullakse ennemini kui uude , mis ongi eemal ja rohkem rääma jäänud . 
3481	NA	 Kõik heinamaa oli täis turtsuvaid ja tagurdavaid autosid , mis nagu kirju lehmakari otsis paika , kus rahus maha heita ja mäletsema hakata . 
3481	NA	 Lasipuid ristikut krõmpsutavate hobustega polnud kabeliaia veeres ammu enam , nende mälestusegi oli tuul viinud . 
3482	NA	 Autorahvas on muidugi kaugeltrahvas , võndlased ise on jalarahvas , nemad vist on kohal juba , et kalmusid kohendada ja sugulastega kokku saada . 
3483	NA	 Kokku saada , märgutas Jott , kas see on sama mis üheks saada , jälle terveks ja tervikuks saada ? 
3483	NA	 Eesti Kirjanike Liit ja Välismaine Eesti Kirjanike Liit said tänavu üheks , nüüd on meil üks ülemaailmne liit . 
3483	NA	 Väliseestlaste kirjutatud raamatud ja nende pärijate raamatukogudki tulid koju , nüüd tulevad kirjanikud ise ka - kes veel üldse tulemas , kes pole mulda läinud , mõned tulevad mullastki . 
3483	NA	 Ivar Ivask kirjutas kord : 
3484	NA	 Too ühinemine on ju sündinud . 
3485	NA	 Bernard Kangro on kirjutanud : 
3486	NA	 Kellakuuljad ! 
3486	NA	 Kui palju neid meil on siinpool muldasid ja sealpool , siinpool vett ja sealpool , märgutas Jott . 
3486	NA	 Kui palju unistusi , kui palju ennastsalgavat tööd oma rahva heaks , küsimata muud tasu kui õigust kord rahusse minna . 
3486	NA	 Kolm suurt võõrsilluuletajat - Raimond Kolk , Kalju Lepik ja Ivar Grünthal on nüüd ju manalamehed , nende eluaegne unistus isamaa vabadusest on täide läinud , kuigi teisiti - eks kirjutanud Kalju Lepik Võnnu mehe Gustav Suitsu sajandaks sünnipäevaks - 
3487	NA	 Ei kandnud üle mere , trikoloor – ehkki avalikkuse silmis alles hoitud just paguluses – lõi lehvima siiski siin , kodueestlaste jõust , vastupidavusest ja riigimehelikust tarkusest . 
3487	NA	 Nõnda läksid täide Looritsa sõnad : Meie vägiteoks on hallide hulkade passiivne vastupanu , mis on välja kannatanud rohkem kui suretajad on suutnud välja mõtelda . 
3488	NA	 Hea et see möödas on . 
3488	NA	 Ärgu toogu sellist katsumust ka pärasttulevik mitte . 
3489	NA	 Jott Tee läks kalmistuväravast sisse koos kirju rahvavooluga . 
3489	NA	 Ta mõtles , kuidas nüüd kõik sobib nagu palvetavates kätes - sõrm sai sõrmega vaheliti , kodueesti kirjandus võttis oma tühikutesse ulgueesti kirjanduse ; kui meie ei saanud , said nemad , mis nemad ei saanud , seda saime meie , ja nüüd on meil kõik olemas , meil on suur kirjandus . 
3490	NA	 Kahe kirjanike liidu kohtumisel Helsingis kaks aastat tagasi oli Jaan Kross toonud niisuguse võrdluse : kui kõik need eesti kirjanikud , kes maailma laiali pillutati , oleksid surnud 1944. aasta sügisel katku , oleks see olnud hirmsam kui hirmus , ent katk oleks nende loomingu rahvale alles jätnud , see tsunami aga tahtis uhta nende senise loomingu kui tulevase loomingu kui nimedki meie teadvusest , ja peaaegu oleks see korda läinudki ; aga ometi oli see kohutav ilmajäämine eesti kirjanduse äraarvamatu võit , sest põgenikud pääsesid repressioonidest , mis sai osaks kodueesti kirjanikele ; oli nende elu nii raske kui tahes , nad säilitasid kirjutamise vabaduse . 
3490	NA	 See on ülim , mõlgutas Jott , loominguvabadus on ülim , mis inimesele osaks võib langeda . 
3491	NA	 Jott oli täna tulnud kuulama Võnnu õpetajat Kalle Kasemaad , Tartu ülikooli Vana Testamendi ja semiidi keelte professorit , paljude romaanide tõlkijat , kes võib seista kerkokellale nii lähedal kui ainult vast kellalööja Tõnu Wilu , kes on ühtlasi ka organist ja bibliofiil ja raamaturestauraator . 
3491	NA	 Meid on arvuliselt vähe , me peame igaüks vähemalt kolme mehe töö tegema , märgutas Jott . 
3492	NA	 Palju rahvast oli kobaras vabaõhukantsli ümber , veel rohkem seisis kalmude vahel või istus pinkidel sugulaste haudadel ; sumises mõnus jutt , veeresid voolsad sõnad . 
3492	NA	 Õpetaja ei kõrgendanud häält , kes kuulata tahtis , see kuulis , kes ei tahtnud , seda ei hakanud õpetajagi segama . 
3492	NA	 Õpetaja Kasemaa rääkis esivanemate pärandusest , mida meie peaksime tänuga vastu võtma ja eneselt küsima , mida meie oleme teinud selle päranduse rohkendamiseks . 
3492	NA	 Jott meenutas : toda on toonitanud meie armas Jaan Lõo pea sajand tagasi , et keel on rahva iseolemise alus , aastatuhandetest üle ja tormidest läbi on kauged esivanemad meie keele päästnud ; meie kohus on teda hoida ja tulevastele põlvedele pärandada jätta kui ülimat vara , mis meil iial anda on . 
3493	NA	 Nüüd on meil üksainuke mure , märgutas Jott , kui vaatas kantsli ümber tihedas summas seisvat rahvast , ja tolle mure on kirja pannud Paul Eerik : Kas oskame hoida kõik ühte Kas oskame hoida ühte Kui heitunud mesilaspere Kas oskame hoida ühte ja minna nii läbi mere ? 
3493	NA	 Jah , alistatud , anastatud rahvana oskame , jah , rasketes aegades oskame , kas aga oskame priiuses , kas aga oskame oma riigi peremehena ? 
3493	NA	 Kas on meil koosmeelt ? - nagu küsis riigi president , kirjanik Lennart Meri . 
3493	NA	 Kas meil on koosmeelt , kui kakssada aastat kestnud unistus oma riigist on täitunud . 
3493	NA	 Kas mõistame , et me pole finišis , me oleme lootustandvas stardis . 
3494	NA	 Jott Tee vaatas oma südamesse ja oli valmis - Jott Tee jätkab , sest jätkub tee . 
