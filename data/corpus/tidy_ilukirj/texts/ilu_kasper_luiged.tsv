par_nr	head	sentence
1	 Vennad Luiged 	 Vennad Luiged 
2	NA	 Kalle Käsper 
3	NA	 Goharile 
4	NA	 Kumb on hirmsam : kuivanud südamed või tühjad pealuud ? 
5	NA	 H . de Balzac 
6	 Proloog 	 Proloog 
7	NA	 Nääripidu 
8	NA	 Tugev , kõlav , rohkem poliitikule kui teadlasele sobiv hääl vallutas ruumi , koondas endale kohalviibijate tähelepanu , näis , et veel natuke , ja isegi nurgas tukkuv Lenini kipsbüst ärkab üles ja jääb kuulama . 
9	NA	" "" Tere tulemast , kallid kolleegid ja külalised ! "
9	NA	" Ma peaksin tegelikult rääkima vene keeles , et meie Leningradi sõbrad ka mind mõistaksid , aga te kõik teate , kui vaevaliselt minu kõneaparaat artikuleerib susisevaid häälikuid , nii et ma loodan , keegi tõlgib neile . "" "
10	NA	 Rahul humoorika enesekriitikaga , naeratas Jürgen Kullamaa võluvalt , silus heledaid lokke ja jätkas : 
11	NA	" "" Kui ma täna üle selle lossi läve astusin , tundsin lausa liigutust . "
11	NA	 Te võib-olla ei tea , aga minu vanavanavanemad on pärit siit lähedalt . 
11	NA	 Nende elu möödus ahastavas pärisorjuses , alles vanaisa ostis talu krahvilt välja , muide , vähem kui sajand tagasi . 
11	NA	 Kas oskas tema unistadagi , et saabub päev , kus pojapoeg tõmbab jalga lakk-kingad ja kõnnib mõisaparketile tantsima ? 
11	NA	" Kuid siin me seisame , ja see näitab , et me oleme vaba rahvas vabal maal , oma saatuse peremehed . "" "
12	NA	" "" Koolis ma õppisin , et see ahastav pärisorjus likvideeriti juba 1816. aastal , "" sosistas Sören Hallik Toomas Kitsele . "
13	NA	" "" Propaganda eeldab lihtsustusi , "" pomises kolleeg punase habeme vahelt vastu . "
14	NA	 Kullamaa pühendas paar passaaži teaduse ja tehnika võidukäigule , tunnustas lühidalt arenenud sotsialismi saavutusi ja lõpetas tagasihoidlikult : 
15	NA	" "" Kallid külalised ! "
15	NA	" Rahva Meele Teadusliku Uurimise Instituudi parteikomitee nimel kuulutan meie traditsioonilise nääripeo avatuks . "" "
16	NA	" Tema märguande peale hakkas linnast tellitud väike restoraniorkester mängima "" Ilusal sinisel Doonaul "" . "
16	NA	 Heitnud võimuka pilgu üle iga tema liigutust jälgiva publiku , marssis Kullamaa saali teise otsa ja kummardas endast poole lühema , miniatuurse Merlin Teeääre ees . 
17	NA	" "" Argpüks ! "" nentis Merlini kõrval seisnud Tiia Mets mõttes . "
17	NA	 Oli avalik saladus , et just tema , Tiia on tööstuse planeerimise laboratooriumi juhataja armuke , aga ehkki Kullamaa seaduslikku naist asutuse peole kunagi kaasa ei võtnud , kartis ta teda ka saja kilomeetri taga . 
18	NA	 Vaadates , kuidas Merlin , meelitatud naeratus peenetel huultel , ühe käega sihvaka , nägusa Kullamaa käsivarrele toetub ja teisega pika lilla kleidi saba kergitab , et sellesse mitte takerduda , läbis Tiiat veider kahtlus , kas tema parim sõbranna nende ühist ülemust hiljuti Moskvas , komandeeringus ära ei võrgutanud , kuid ta peletas oletuse kaine mõistusega kohe eemale - mitte et oleks põhjust olnud asetada erilisi lootusi naistevahelisele solidaarsusele ( vastupidi , ennast uurides oli Tiia jõudnud järeldusele , et on võimeline üle lööma iga mehe , kes talle meeldib ) , vaid üksnes , kuna ta teadis , et edev ja lobisemishimuline Merlin poleks suutnud niisugust tähtsat sündmust tema eest viit minutitki varjata , nemad aga veetsid viimase nädala kõik õhtud koos , õmmeldes kardinariidest ballitualette . 
19	NA	 Kiiresti täitus parkett lavsaanülikondades ja krimpleenkostüümides külalistega , kes , viivu seisatanud , hakkasid rohkem või vähem kohmakalt keerutama midagi , mis vaid üsna kaudselt meenutas valssi . 
19	NA	 Ainult üks paar , endine võistlustantsija Haim Lurje ja Ülle Kala liuglesid mööda saali sujuvalt nagu luiged tiigiveel . 
20	NA	" "" Argpüks küll , aga vähemalt mitte pugeja , "" mõtles Tiia lohutatult – sest sel juhul oleks Kullamaa Merlini asemel palunud avavalsile hoopis Ülle : tolle isa , suure ehitusorganisatsiooni direktor oli Rahva Meele Instituudi üks tähtsamaid tellijaid . "
20	NA	 Või koguni hobusenäoga Murel Deemandi , avaliku arvamuse laboratooriumi juhataja ning parteibüroo liikme , kes püüdis teeselda lõbusust , vesteldes saali nurgas Leningradi delegatsiooni juhi , hallipäise professoriga . 
21	NA	" "" Kas tohib paluda ? "" kuulis ta äkki vene keeles esitatud küsimust . "
22	NA	 Tiia ees klõpsutas husaarlikult kontsi hea rühiga noormees . 
22	NA	 Täidlasi huuli ümbritses paks täishabe , kaks hallikassinist pungsilma vaatasid ülevalt alla rahulikult , kuigi pisut melanhoolselt . 
23	NA	" "" Muidugi tohib . "" "
24	NA	 Kui küsimus püstitus , kas tantsida või jäädagi seisma saali seina äärde , oleks Tiia kõhklematult valinud esimese ka siis , kui tema ees oleks kummardunud Vanakurat ise . 
24	NA	 Naeratades asetas ta käe partneri õlale , ja õige pea pidi too juba pingutama , et tempot dikteerivale Tiiale mitte jala peale astuda . 
25	NA	" "" Kui ma kogemata täna kabjad , khe-khe , taeva poole sirutan , palun kirjutada minu hauakivile : Pavel Sergejev , ta suri , sest kutsus tantsima eestlanna , "" ütles venelane , kahe pala vahele jääva pausi ajal taskurätiga higi pühkides . "
26	NA	" "" Kas te olete Leningradist ? "" küsis Tiia lõbustatult . "
26	NA	" "" Seda oleks hea teada , kui kerkib küsimus , kuhu teid matta . "" "
27	NA	 Venelase silmadesse ilmus üleolev helk . 
28	NA	" "" Nii nad seda linna praegu kutsuvad tõesti . "
28	NA	 Meie jaoks on ta üldiselt ikka Peterburg . 
28	NA	 Või Piiter , või Petropolis - kuidas soovite . 
28	NA	" Ainult palun mitte selle grasseeriva soniga bolševiku nime järgi . "" "
29	NA	 Tiia hakkas elurõõmsalt , nakatavalt naerma . 
29	NA	 Ta teadis , et see naer kuulub tema juurde sama lahutamatult nagu mongoliidsed põsesarnad ja Instituudi kõrgeim büst , aga ta teadis ka , et kui ta niimoodi naerab , tähendab , vestluskaaslane meeldib talle . 
29	NA	 Ta oli ikkagi psühholoog . 
30	NA	" "" Vabandust . "
30	NA	" Ma püüan mitte unustada . "" "
31	NA	 Ta tahtis veel midagi küsida , et veenduda , kas Sergejev vastab sama teravmeelselt , aga siis alustas orkester uut lugu , ja oli otstarbekam keskenduda tantsule . 
31	NA	 Iga nauding omal ajal. 
32	NA	" "" Otsekui Edgar Allan Poe sulest sündinud , "" ütles Martin Luik . "
33	NA	 Tõepoolest , täiskuu valgel mõjus Windsori kuningalossi stiilis kolmekordne , mitme tiiva ja torniga mõisahoone salapäraselt , et mitte öelda hirmuäratavalt . 
33	NA	 Otsekui tohutu loom lebas ta üksildasena keset lumega kaetud rukkipõlde , pigem uinunud kui surnud , valmis iga hetk urinaga tõusma ja tõestama truudust ajaloolisele peremehele . 
34	NA	 Valdur Siniaas ei vastanud kohe : saabaste kriuksudes rühkis ta edasi , eesmärgi suunas , ja ainult selleks , et mitte anda põhjust arvata , otsekui nõustuks ta kaaslase imetleva hinnanguga , lausus viimaks : 
35	NA	" "" Kui meie rahvast viiskümmend aastat tagasi oleksid juhtinud õiged mehed , kasvaks selle lossi kohal praegu noor tammik . "" "
36	NA	 Luik läkitas endast peajagu lühemale Siniaasale üllatunud pilgu . 
37	NA	" "" Sa tahad öelda ... , "" alustas ta , ent ei leidnud järge ja vakatas . "
38	NA	" "" Ma tahan öelda , et me oleme okupatsioonis ise süüdi . "
38	NA	" Kui me omal ajal oleksime sakslaste mõisad maatasa teinud , oleks Stalingi kümme korda kaalunud , enne kui tankid Narva suunas saatis . "" "
39	NA	 Luige üllatus asendus vaimustusega – oli lausa hämmastav , kui selgelt sõnastas Siniaas oma originaalseid mõtteid . 
40	NA	" Raagus allee lõppes ja nende ette kerkis suur värav , mille külgsambal rippus vasktahvel kirjaga : "" Kolhoosi Tee Kommunismile klubi "" . "
40	NA	 Nad sisenesid hoovi ja edenesid jõudsalt peahoone suunas . 
40	NA	 Lossikoletis , nagu lähemalt selgus , ei maganudki : tema sisikonnas põlesid tuled ja tiirutasid suured mustad varjud . 
41	NA	" "" Pidu katku ajal , "" nentis Luik . "
42	NA	 Siniaas ei vastanud . 
42	NA	 Läbinud viimased sammud , tõusid nad etikule . 
43	NA	" "" Vladimir Iljitš Lenini nimelise pioneeriorganisatsiooni laialipeksmiseks , ole valmis ! "" naljatas Luik , rõõmus , et teekond on lõppenud – ta polnud küll mingi nannipunn , kuid kümme kilomeetrit tarmuka Siniaasa kõrval panid temagi hingeldama . "
43	NA	" "" Alati valmis ! "" vastas Luik ise , ja asetas käe alumiiniumist lingile , et avada massiivne , nikerdistega kaunistatud tammeuks - kunagi oli siin kindlasti olnud soliidne pronkskoputi . "
44	NA	 Neid pimestas elektrivalgus ja kurdistasid lossi sügavusest kanduvad saksofonikarjed , mis võimendusid võlvide all ja täitsid inimtühja fuajee raskesti kirjeldatava kakofooniaga . 
45	NA	" "" Rebane lubas vastas olla , "" kõrgendas Luik häält ja vaatas otsivalt ringi . "
45	NA	 Tõepoolest , piilari tagant astus välja veidra välimusega habemik noormees , seljas kortsus frakk , kaela ümber kirev siidrätt , käes majordoomuse sau . 
45	NA	 Ta lähenes saabujatele , peatus mõne meetri kaugusel , lajatas kepiga pidulikult vastu põrandat ja kraaksatas lõbusalt : 
46	NA	" "" Tere tulemast Rahva Meele Instituudi nääripeole ! "" "
47	NA	 Siniaas ( nagu Luik silmanurgast märkas ) kortsutas niisuguse tervituse peale kulmu . 
48	NA	" "" Parool ? "" küsis ta lühidalt ja karmilt . "
49	NA	 Nõksatus läbis frakiga noormeest . 
49	NA	 Tema lõbusus hajus . 
50	NA	" "" Vabariik , "" lausus ta summutatult . "
51	NA	" "" Vabadus , "" vastas Siniaas rõhutatud kindlusega . "
51	NA	" "" Üldiselt me ei tulnud siia tantsima , "" lisas ta seejärel . "
52	NA	 Rebane jättis saua seina najale ja võttis aknalaualt kandelaabri . 
53	NA	" "" Lähme , "" ütles ta kähinal ja siirdus kiiresti ja hääletult , nagu mohikaanlane , fuajee kaugemasse nurka . "
53	NA	 Nad sisenesid pikka koridori ja sammusid hoone teise otsa . 
54	NA	" "" Kust sa fraki said ? "" küsis Luik sosinal Rebaselt . "
55	NA	 Teda vaevas kadedus . 
56	NA	" "" Teatri kostüümilaost laenasin , "" vastas Rebane . "
57	NA	 Roninud mööda kitsast keerdtreppi üles , jõudsid nad pimedasse kütmata kuplikujulise laega ruumi . 
57	NA	 Rebane süütas kandelaabris küünlad . 
58	NA	" "" Tähetorn , "" seletas ta . "
58	NA	" "" Krahv uuris teleskoobiga Kuu kraatreid , enne kui talumehed ta 1905-ndal hangudega surnuks pistsid . "" "
59	NA	 Luige tähelepanu köitis aknalauale unustatud üksik must maleratsu . 
60	NA	" "" Viimati oli siin pioneerilaagri lauamängude tuba , "" kommenteeris Rebane . "
61	NA	 Seina äärest leiti kolm logisevat , kuid istumiseks kõlbulikku tooli , ja koosolek võis alata . 
61	NA	" Neid oli küll kõigest kolm , organisatsiooni "" Noor Eestlane "" liikmeid , kuid ega kuuskümmend aastat tagasi Eesti Vabariigi Päästekomiteesse rohkem inimesi kuulunud . "
61	NA	" Hakatuseks otsis Siniaas taskust "" Priima "" -paki ja pakkus teistelegi . "
61	NA	" Rebane võttis sigareti vastu ja asus keskendatult mudima , Luik aga tõi häbenedes lagedale "" Marlboro "" . "
61	NA	 Ta oleks meelsasti semusidki peene margiga kostitanud , kuid teadis , et need ei pea filtriga tubakatooteid õige mehe vääriliseks . 
61	NA	 Kui suitsujoad lae poole tõusid , võttis Siniaas kasutusele pool-ametliku tooni . 
62	NA	" "" Meil on vaja läbi arutada kolm punkti . "
62	NA	" Esimene : üldine poliitiline olukord . "" "
63	NA	 Teised kuulasid teda , teeseldes tõsidust . 
64	NA	" "" "" Ameerika Hääl "" rääkis möödunud nädalal , et Tallinnas toimus mitu aresti ja läbiotsimist . "
64	NA	" Kas keegi teab sellest rohkemat ? "" "
65	NA	" "" Mina , "" vastas Rebane . "
65	NA	" "" Kukkus sisse seltskond teisitimõtlejaid , eestlased ja venelased läbisegi , kokku kuus meest . "
65	NA	" Nad kirjutasid pöördumise ÜRO-sse , kus nõudsid kodanikuõigusi ja sõnavabadust . "" "
66	NA	" "" Siis see meid ei huvita , "" resümeeris Siniaas . "
66	NA	" "" Noore Eestlase "" põhisihiks oli , on ja jääb Eesti Vabariigi taastamine . "
66	NA	" Poliitiline epataaž jäägu teistele , meie tegutseme põhimõttel fortiter in re , suaviter in modo . "" "
67	NA	 Keegi vastu ei vaielnud . 
68	NA	" "" Läheme edasi praktiliste küsimuste juurde . "
68	NA	" Martin , kanna ette , "" jätkas Siniaas . "
69	NA	 Luik ajas end kohevile . 
70	NA	" "" Mul avanes uus võimalus Läände sõita , "" lausus ta rahulolevalt . "
70	NA	" "" Tutvusin Vaskratsaniku juures ühe soomlannaga . "
70	NA	 Ei tea isegi , kuidas see õnnestus , aga ta vist armus minusse . 
70	NA	 Kutsus hotelli , kostitas kalamarja ning šampusega . 
70	NA	" Ja järgmisel päeval teatas , et tahab minuga abielluda . "" "
71	NA	" "" Abielluda te ju võite , aga kas venelased sind üle piiri lasevad , on omaette küsimus , "" kahtles Rebane , kes vist ei suhtunud uudisesse väga tõsiselt . "
72	NA	 Luik ootas seda vastuväidet . 
72	NA	 Ta torkas käe talvemantli alla , pintsaku põuetaskusse ja tõmbas välja pooleksmurtud värvilise pildiajakirja , mille kaanel demonstreeris kaht sirget valget hambarida blond noor naine . 
73	NA	" "" Hannele on filminäitlejanna , "" jätkas ta , ulatades ajakirja Rebasele , "" tal on tutvusi Soome poliitikute seas , isegi eduskunnas . "
73	NA	" Ta kinnitas mulle , et võtab väljasõiduloa hankimise enda peale ... "" "
74	NA	 Rebane uuris klantspilti . 
75	NA	" "" See on teine asi , "" kiitis ta , ulatades ajakirja tagasi Luigele . "
75	NA	" "" Ainult vaata , et ta sul ära ei kao , nagu eelmine pruut . "" "
76	NA	 Luik tundis , et punastab . 
77	NA	" "" Mis mina süüdi olen , et Pinochet putši korraldas , "" õigustas ta end abitult , brošüüri taskusse peites . "
77	NA	 Ta tundis , kuidas temas taasärkab ahastus : oh , Dolores , Dolores , kus sa oled , kas mägedes , partisanirühmas või hunta ühishauas ? 
77	NA	 Mõelda vaid , kõik oli juba kokku lepitud , pärast suvevaheaega pidid nad avaldused sisse viima , kuid saabus sügis , ja ... 
77	NA	 Tema nukrad mälestused katkestas Siniaasa arutlev hääl . 
78	NA	" "" Nagu näete , poliitilise võitluse taktika ja strateegia ei pruugi alati kattuda . "
78	NA	" Laiemas plaanis oli Tšiili riigipööre meile kasulik , nagu meile on kasulik kõik , mis nõrgestab Nõukogude impeeriumi – kuid samas , kui seda poleks juhtunud , oleks Martin võib-olla juba Läänes . "" "
79	NA	 Luik noogutas mõistvalt , olgugi et sisemuses tõmbus kõik valust kokku . 
80	NA	" "" Ma arvan , me peame tema uue algatuse heaks kiitma , "" jätkas Siniaas . "
80	NA	" "" Me vajame ühendust pagulastega , ja muud võimalust ma selleks ei näe . "
80	NA	 Soomes pole sul muidugi midagi peale hakata , seal peremehetsevad venelased . 
80	NA	 Kekkonen ei julgeks siis ka vastu vaielda , kui nad avaldaksid soovi tema kiilaspeal hokit mängida . 
80	NA	 Aga kui pääsed Rootsi , leiad eest mehed , kes pole kodumaad unustanud . 
80	NA	 Niisiis , panen hääletusele : kes on selle poolt , et saata Martin Luik tähtajatule luurereisile Läände , palun käega märku anda . 
80	NA	" Martin ise ei hääleta . "" "
81	NA	" "" Mul on paar küsimust , "" sekkus Luik , kui protseduur oli lõppenud . "
81	NA	" "" Kui kauaks ma pean sinna jääma ? "" "
82	NA	 Rebane turtsatas . 
83	NA	" "" Mida sa naerad ? "" küsis Luik solvunult . "
84	NA	" "" Ega sa ometi ei kavatse tagasi tulla ? "" "
85	NA	" "" Muidugi kavatsen , "" nähvas Luik uhkelt . "
85	NA	" "" Mina kodumaad soome salaami vastu ei vaheta . "" "
86	NA	" "" Aga Ameerika sigarettide vastu ? "" pareeris Rebane . "
87	NA	" "" Rahu , poisid , "" sekkus torgetevahetusse Siniaas . "
87	NA	" "" Keegi ei kahtle sinu patriotismis , Martin , aga ometi ära kiirusta . "
87	NA	 Vaata ringi , loo side kõigi pagulaskeskustega , uuri välja , kas nad on suutelised meid toetama - mitte üksnes sõnade , vaid ka teoga , kui olukord nõuab . 
87	NA	" Maailma poliitiline konjunktuur võib muutuda , me peame selleks valmis olema . "" "
88	NA	 Luik noogutas agaralt . 
89	NA	" "" Minu isa räägib sedasama : et riigid sünnivad ja surevad , ja pole ükski neist igavene . "" "
90	NA	" "" Kui tunned , et reis on end ammendanud , võid muidugi naasta , aga kui tajud vähimatki ohtu , resideeru Läänes ja oota paremaid aegu . "
90	NA	" Meie pole dissidendid , kangelasi vangimajas pole meile vaja . "" "
91	NA	" "" Üks küsimus veel : kui minu vastu juhuslikult tunneb huvi ajakirjandus , kas ma pean kasutama juhust , et esineda süüdistustega Nõukogude Liidu vastu , kes on okupeerinud minu kodumaa , või on parem vaikida ? "" "
92	NA	" "" Vaiki , "" vastas Siniaas kiiresti . "
92	NA	" "" Kui esitatakse provotseerivaid küsimusi , etenda lojaalset nõukogude kodanikku . "
92	NA	 Muidu KGB võtab su kohe märgile , ja sa oled ürituse jaoks sama hästi kui kadunud . 
92	NA	" Tagajärgedest ära hooli : eesmärk pühendab abinõu . "" "
93	NA	 Saabus vaikus . 
94	NA	" "" Jääb veel kolmas päevakorrapunkt , "" jätkas Siniaas . "
94	NA	 Nüüd oli tema kord torgata käsi põue . 
94	NA	 Presentjopi taskust ilmus nähtavale kokkuvolditud siidine kangatükk . 
94	NA	" "" Ma korrutan küll ise alati , et suaviter in modo , kuid mõnikord peab ka riskeerima . "
94	NA	 Sellesse lossi on kogunenud suur hulk kollaboratsioniste . 
94	NA	 Pidu katku ajal , nagu Martin tee peal õigustatult nentis . 
94	NA	 Nõukogude teadlased teesklevad , et usuvad inimnäoga sotsialismi . 
94	NA	 Ma olen ka hinges natuke teadlane , olgugi et mind ülikoolist välja heideti , ja ma tahan korraldada väikese eksperimendi . 
94	NA	" Huvitav , kas punastel professoritel hakkavad püksid püüli sõeluma , kui nad avastavad , mis lipu all nad tantsisid ? "" "
95	NA	 Ta laotas kangatüki lahti , ja kõik nägid sini-must-valget trikoloori . 
96	NA	 Rebane erutus . 
96	NA	 Ta haaras Siniaasalt lipu ja hakkas seda imetlema . 
97	NA	" "" Hästi õmmeldud ! "
97	NA	 Ainult siia ma teid ei jäta . 
97	NA	 See on kinnine üritus , kui teid märgatakse , tuleb skandaal . 
97	NA	" Ma lasen teid tagaukse kaudu välja ja pärast jutustan , millega kõik lõppes . "" "
98	NA	" "" Mina ei lähe kuhugi , ma pean homme hommikul Piiteris olema , vend lubas mind sokutada külaliste bussi peale , "" vaidles Luik vastu . "
99	NA	" "" Hea küll , sina tuled veel kuidagi kõne alla , sa töötasid suvel meil anketeerijana , "" soostus Rebane . "
99	NA	" "" Aga Valduri saadame küll koju . "
99	NA	" Tal pole isegi balliriietust . "" "
100	NA	 Tõepoolest , Siniaasa presentjope alt paistis vanunud maavillane kampsun . 
101	NA	" "" Panen hääletusele , kes on minu ettepaneku poolt ? "" küsis Rebane . "
101	NA	 Tema erutus kasvas üha , ta palus teisi hetke oodata , jooksis ruumist välja ning naasis natukese aja pärast , hoides ettevaatlikult käes täis veeklaasi . 
101	NA	 Asetanud selle toolile , otsis ta frakitaskust väikese rohupudeli , korkis lahti ja ulatas Siniaasale . 
102	NA	" "" Puhas eeter . "" "
103	NA	 Siniaas muigas , rüüpas flakoonist , jõi vett peale ja ulatas mõlemad anumad edasi Luigele . 
103	NA	 Vastikust maha surudes maitses Luik pisut haisvat vedelikku ja hakkas kohe läkastama , kutsudes esile Rebase üleoleva itsituse . 
104	NA	" "" Pole midagi , Läänes ootavad sind ees viskijoad , "" kraaksatas ta , võttis rohupudeli , hingas sügavalt sisse , kummutas suure sõõmu , pööritas silmi , lisas lonksu vett , ja alles siis hingas pahinaga välja . "
104	NA	 Röhitanud , kahmas ta lipu ja hüppas aknalauale . 
104	NA	" "" Kuulge , siin on isegi varras olemas ! "" teatas ta vaimustunult ja kadus teiste vaateväljast . "
105	NA	 Kõrge büstiga tantsupartner osutus ootamatult harituks , ta teadis isegi , kes on Uznadze . 
105	NA	 Sergejevile meenus üks seik , mida talle meeldis jutustada kõigile naistuttavatele . 
106	NA	" "" Riigieksamil esitas üks noor õppejõud mulle küsimuse : palun loetlegu ma Uznadze koolkonna liikmeid . "
106	NA	" Öelge , palun , kas teie oskate kedagi nimetada ? "" "
107	NA	" "" Ei , "" raputas Tiia naerdes pead . "
108	NA	" "" Ma jagan teie nõutust . "
108	NA	 Keda võiksidki huvitada epigoonid . 
108	NA	" Aga midagi ma pidin sellele snoobile ometi vastama ? "" "
109	NA	" "" Ja mida siis ? "" oli Tiia intrigeeritud . "
110	NA	" "" Ma hakkasin üles lugema Tbilisi "" Dünamo "" jalgpallimeeskonna liikmeid : Hurtsilava , Meshi , Tshovrebov ... "" "
111	NA	 Tiia puhkes nakatavalt naerma . 
112	NA	" "" Kaugemale ma ei jõudnud , juba kirjutati viis matriklisse , "" lõpetas Sergejev rahulolevalt . "
113	NA	 Nende jutuajamise katkestas pikas lillas kleidis miniatuurne neiu , keda Sergejev mäletas balli algusest , kui too seisis Tiia kõrval . 
113	NA	 Ta oli siis veel kaalunud , kumba kahest eestitarist tantsule kutsuda , kuid dilemma lahenes iseenesest , kui Jürgen Kullamaa peoperemehe õigusega palus avavalsile neiu lillas . 
113	NA	 Praegu oli sõbrannal ilmselt tekkinud mingi probleem . 
114	NA	 Sergejev köhatas . 
115	NA	" "" Kas saan millegagi aidata ? "" "
116	NA	" "" Merlinil lõppesid sigaretid , "" tõlkis Tiia . "
117	NA	" "" Alati teie teenistuses , "" teatas Sergejev , otsis taskust "" Stjuuardessi "" -paki ja pakkus meesnõia nimelisele neiule . "
118	NA	" "" Tänan väga , "" vastas Merlin koketselt ja sirutas käe sigareti järgi . "
118	NA	 Sergejev märkas , et tema pikki küüsi katab violetne lakk . 
118	NA	 Ta tõusis ja tõmbas tikust tuld . 
118	NA	 Merlin kummardas , et leegile lähemale pääseda , sügav dekoltee venis välja ja paljastas Sergejevile erutava vaatepildi – rinnahoidjat neiu ei kandnud . 
119	NA	" "" Ahvatlevad tüdrukud elavad Tšuhhoonias , "" mõtles ta . "
120	NA	 Kui Merlin oli kadunud rahvahulka , istus Sergejev tagasi laua taha ja avastas , et kokteiliklaasid on tühjad . 
121	NA	" "" Kas tellime veel ? "" küsis ta . "
122	NA	" "" Võib küll . "" "
123	NA	 Nad sisustasid tantsuvaheaega lossi jahisaalis , kuhu peo puhuks oli improviseeritud baar . 
123	NA	 Sergejev tõusis ja suundus leti poole , kuid poolel teel taipas , et oli kiirustanud ettepanekuga : teda ähvardas oht jääda seisma pikka , enam kui kümnest inimesest koosnevasse järjekorda . 
123	NA	 Kõhelnud hetke , pööras ta otsustavalt tagasi . 
124	NA	" "" Ma väga vabandan , aga nõukogude elulaad mulle ei sobi . "
124	NA	" Kui lubate , ma ootan , kuni vaatepilt veidi vähem meenutab Ermitaaži sissepääsu . "" "
125	NA	 Tiia puhkes taas naerma . 
126	NA	" "" Näib , et te suhtute kehtivasse korda üsna kriitiliselt . "" "
127	NA	" "" Aga kuidas sellesse veel suhtuda ? "
127	NA	" Ega teie ometi usu kommunismi ? "" "
128	NA	" "" Kuidas saab uskuda niisugust totrust ! "" "
129	NA	" "" Braavo ! "
129	NA	" Anatoli Maksimovitš Goldberg oleks õnnelik , kui teid kuuleks . "" "
130	NA	" "" Kes see on ? "" "
131	NA	" "" BBC kommentaator . "
131	NA	" Ta lõpetab iga saate sõnadega : võidutsegu mõistus ! "" "
132	NA	" "" Ma jagan tema vaateid . "" "
133	NA	 Ilma uue kokteilita muutus täissuitsetatud ruumis tüütuks . 
134	NA	" "" Kuidas oleks väikese jalutuskäiguga ? "
134	NA	" Tutvustate mulle ümbrust , mõisaansamblit , "" pakkus Sergejev . "
135	NA	 Tiia kõhkles hetke – ettepanekust õhkus tagamõtet . 
135	NA	 Kuid lõpuks , miks mitte välja uurida , kuidas suudlevad venelased ? 
136	NA	" "" Hästi . "" "
137	NA	 Nad läksid garderoobi , riietusid ja väljusid etikule . 
138	NA	" "" Millest me alustame ekskursiooni ? "" küsis Sergejev . "
138	NA	 Tete a tete kohustas mehelikuks initsiatiiviks , kuid enne pidi looma soodsa õhkkonna . 
138	NA	" "" Ehk vaatame kõigepealt üle peahoone ? "" jätkas ta , trepist alla astudes . "
138	NA	" "" Nagu ma taipan , kuulub ehitis möödunud sajandisse . "
138	NA	" Rossi kõrval jääb ta muidugi kahvatuks , aga võrreldes ümbritseva puuarhitektuuriga mõjub päris imposantselt . "" "
139	NA	 Nad möödusid parkimisplatsil tukkuvatest bussidest ja autodest ja jalutasid aeglaselt kaugema tiiva poole . 
140	NA	" "" Lossi omanik olevat olnud suur veidrik , "" meenutas Tiia . "
140	NA	" "" Ta tegeles kümnekonna teadusega : meditsiini , astronoomia , bioloogia , filosoofia , keemia , filoloogia ja ei tea millega veel . "
140	NA	 Püüdis juurutada eesti keelde soo-kategooriat , muide , tulemusteta , aretas mitu uut porgandisorti ja esines teooriaga , et aeg on suhteline mõiste . 
140	NA	" Seal , näete , on tema tähetorn , kust ta uuris Kuu kraatreid . "" "
141	NA	" "" Hmm , nagu ma taipan , huvitas teda ka heraldika ? "" "
142	NA	 Sergejev oli jõudnud vahepeal asetada käe kõrge büstiga tantsupartneri õlale , nii tundis ta kohe , kui Tiia võpatas . 
143	NA	" "" Kas teil hakkas külm ? "" küsis ta hoolitsevalt . "
144	NA	 Tiia ei vastanud . 
145	NA	" "" Mis juhtus ? "
145	NA	" Te ju lausa värisete ! "" "
146	NA	 Kaaslane puhkes naerma , tõsi , üpris sunnitult . 
147	NA	" "" Ei midagi , lihtsalt see pole krahvi lipp . "" "
148	NA	" "" Aga kelle siis ? "
148	NA	 Äkki viibib teie peol väliskülalisi ? 
148	NA	 Ehkki , nii palju kui ma mäletan , pole ma atlases selliseid värve kohanud . 
148	NA	 Väga huvitav kujundus , mitte ühtki sooja tooni : ei punast , kollast ega rohelist . 
148	NA	" Ainult must ja valge . "" "
149	NA	" "" Sinine , must ja valge , "" parandas Tiia automaatselt . "
150	NA	" "" Võib-olla , "" nõustus Sergejev . "
150	NA	" "" Valgustus on nõrk , Kuust ei piisa , et eristada sinist ja musta . "
150	NA	" Aga ma ikkagi ei mõista , miks üks lipp teid nii väga erutab ? "" "
151	NA	 Enne , kui vastata , vabastas kaaslane end miskipärast tema embusest . 
152	NA	" "" Sest see on kodanliku Eesti Vabariigi trikoloor . "" "
153	NA	" "" Ah vaat mis ! "
153	NA	" Aga niisugust riiki enam justkui ei eksisteeri ? "" "
154	NA	 Nende vahele tekkis otsekui elektriväli . 
155	NA	" "" Teil on täielik õigus . "
155	NA	 Teda mitte üksnes ei eksisteeri , ta on kuulutatud kuritegelikuks . 
155	NA	" Mis tähendab , et ainuüksi selle lipu nägemise eest võib vangi sattuda . "" "
156	NA	 Sergejev muigas . 
157	NA	" "" Pelgalt nägemise eest vaevalt . "" "
158	NA	 Kavaleri rahu mõjus sisendavalt ka Tiiasse . 
159	NA	" "" Aga heiskamise eest kindlasti ! "" vaidles ta vastu . "
160	NA	 Sergejev mõtles veidi . 
161	NA	" "" Kas te olete kindel , et see on nii ohtlik ? "" "
162	NA	" "" Muidugi ! "
162	NA	 Kas te ei tunne siis kommuniste ? 
162	NA	" Nad vihkavad kõike , mis oli enne neid ! "" "
163	NA	 Sergejev muigas mõrudalt . 
164	NA	" "" Neil on selleks ka põhjust , nad ei kannata võrdlust välja . "" "
165	NA	 Ta mõtles veel veidi . 
166	NA	" "" Siin lõhnab provokatsiooni järele , "" ütles ta otsustavalt . "
166	NA	" "" Keegi tahab teie pidu ära rikkuda . "" "
167	NA	 Tiia noogutas pead : talle endale oli pähe tulnud sama mõte . 
168	NA	" "" Aga mida siis teha ? "" küsis ta abitult . "
169	NA	 Sergejev nipsutas sõrmi . 
170	NA	" "" Kas sa tead mõnda meeskolleegi , keda võib usaldada ? "" läks ta otsekui iseenesest üle sina'le . "
171	NA	" "" Üpris mitut , "" lausus Tiia veendunult . "
172	NA	 Vastus tundus Sergejevile kahtlase väärtusega , aga ta ei hakanud vaidlema . 
173	NA	" "" Siis kutsu ta appi , minge koos torni ja kõrvaldage sealt see ebaseaduslik plagu . "
173	NA	" Ma jään siia , valvan , et keegi ei tuleks uudishimutsema . "" "
174	NA	 Venelase soovitus meeldis Tiiale . 
174	NA	 Aega kaotamata suundus ta pooljoostes etiku poole . 
175	NA	 Silver Luik sügas demonstratiivselt salkus pead . 
176	NA	" "" Neli trumbita ! "" "
177	NA	" "" Pass , "" venitas Toomas Kitse . "
178	NA	 Merlin Teeäär korjas lehviku-kujuliselt lauale laotatud kaardid üles ja lehitses neid ükshaaval . 
179	NA	" "" Viis ärtut . "" "
180	NA	 Öelduga väga rahul , võttis ta tuhatoosi servalt sigareti ja tõmbas sügava mahvi . 
181	NA	" "" Pass , "" pomises Sören Hallik tujutult . "
182	NA	 Silver heitis Merlinile tugevate prillide tagant läbitungiva pilgu . 
182	NA	 Merlin , tajudes partneris tärganud kahtlust , naeratas süütult . 
183	NA	" "" Kuus pada , "" teatas Silver pidulikult . "
184	NA	 Kõik passisid kiiresti . 
184	NA	 Kitse mõtles veidi ja käis välja risti kahe . 
184	NA	 Merlin laotas lillade küünte välkudes kaardid lahtiselt lauale . 
184	NA	 Silver ohkas sügavalt . 
185	NA	" "" Lapsuke , sul ei ole ju kahte ässa ! "
185	NA	" Sul on ainult üks äss . "" "
186	NA	" "" Ma mõtlesin , et mul on mitu kuningat ja singel , küll sa välja mängid , "" õigustas Merlin end koketselt . "
187	NA	" "" Tänan usalduse eest . "
187	NA	" Hea küll , üritame anda oma parima , "" lohutas Silver rohkem ennast kui partnerit ja vajus mõttesse . "
187	NA	 Mänguplaani lõpuni koostada ta ei jõudnud , sest piljardiruumi , kus pikaks veninud tantsuvaheajal roberiga meelt lahutati , tungis maruhoona Tiia Mets . 
187	NA	 Hinnanud kiire pilguga olukorda , astus ta lähemale , kummardus Silveri kõrva äärde ja sosistas midagi . 
187	NA	 Silver kuulas , noogutas , asetas kaardid kinniselt lauale ja tõusis . 
188	NA	" "" Palun vabandust ! "" "
189	NA	 Kõik hakkasid protesteerima . 
190	NA	" "" Muidugi , kui mäng klapib , siis ta räägib , et pole midagi tähtsamat väikesest šlämmist – peale suure šlämmi , aga nüüd , kus ma kavatsen ta omast käest kaheta võtta , põgeneb teadmata suunas , "" pahandas Sören Hallik . "
191	NA	" "" Tiia , mis muret , kas vene karu embus ei meeldinud ? "" naljatas Toomas Kitse . "
192	NA	" "" Ei , Kullamaa naine saabus , "" torkas Merlin . "
193	NA	 Tiia mõtles kiiresti ümber . 
194	NA	" "" On juhtunud midagi erakorralist , "" ütles ta summutatult . "
194	NA	" "" Kes ei karda ebameeldivusi , võib kaasa tulla . "" "
195	NA	 Temast õhkuv ärevus nakatas ka teisi , nad panid kaardid lauale ja järgnesid Tiiale esmalt fuajeesse ja sealt madala ukse kaudu pikka koridori . 
195	NA	 Seal otsustas Toomas Kitse nõutada täpsemat informatsiooni 
196	NA	" "" Kuhu sa meid ikkagi viid ? "" "
197	NA	" "" Keegi on tähetorni heisanud sini-must-valge lipu . "
197	NA	" Peame selle maha võtma , enne kui rahvas näeb . "" "
198	NA	 Hallik vilistas , Merlin aga sattus kuuldust kirjeldamatusse vaimustusse . 
199	NA	" "" Vapustav ! "
199	NA	" Kes see kangelane võis olla ? "" "
200	NA	" "" Mitte kangelane , vaid eesel , "" pareeris Tiia . "
201	NA	" "" Ise sa oled eesel ! "" käratas Merlin ja peatus . "
201	NA	" "" Mets , ega sa tõsiselt ei räägi , et lähed lippu maha võtma ? "" "
202	NA	" "" Mõtle peaga , Teeäär , milline skandaal sellest puhkeb ! "" "
203	NA	 Sõbrannadel oli kombeks kõnetada teineteist perekonnanime pidi – nagu eestlastel sageli . 
204	NA	 Ka Kitse lõi kõhklema . 
205	NA	" "" Aga kui keegi meid näeb ? "
205	NA	 Kuidas me tõestame , et meie seda 
206	NA	" üles ei riputanud ? "" "
207	NA	" "" Mina soovitan otsida kusagilt punalipp ja torgata sini-must-valge kõrvale , "" lõõpis Hallik , aga tema silmad vilasid hirmunult . "
208	NA	" "" Hea küll , kas tulete või ei ? "" hakkas Tiia kaotama kannatust . "
209	NA	" "" Noormehed , daami palve on seadus , "" lausus Silver Luik galantselt ja pöördus ees minekule . "
210	NA	 Tiia kiirustas talle järele . 
211	NA	" "" Ma loodan , te vähemalt ei hakka üle saali kuulutama , mida te nägite ? "" heitis ta üle õla , pettunud , et Sergejevi näolt peegeldunud sõnatu kahtlus õigeks osutus . "
212	NA	" "" Esialgu pole me veel midagi näinud , "" porises Hallik , kuid liikus samuti kohalt . "
213	NA	" "" Kas pole tähelepanuväärne , missugust tähtsust omistavad kõik riigid sümboolikale ? "" teoretiseeris Kitse , ühinedes temaga . "
214	NA	 Merlin kõhkles veel . 
215	NA	" "" Kurat , nad kisuvad selle enne maha , kui ma õue jõuan , "" ütles ta lõpuks südametäiega ja sibas teistele järele . "
216	NA	 Tähetornis tervitas neid tõmbetuul – üks aken oli pärani . 
217	NA	" "" Keegi on siin käinud , "" lausus Sören Hallik veendunult , osutades kolmele toolile ruumi keskel . "
218	NA	" "" Vapustav tähelepanek ! "" kommenteeris Merlin irooniliselt . "
218	NA	" "" Kas sa arvasid , et lipp kukkus taevast alla ? "" "
219	NA	 Silveri muutis avastus miskipärast murelikuks . 
219	NA	 Kasutanud juhust , et teised kiirustasid akna juurde , ta kükitas ja tõmbas tikku . 
220	NA	" "" Mida sa otsid ? "" küsis Hallik pigem umbusklikult kui uudishimulikult . "
221	NA	" "" Vereplekke , "" vastas Silver külmavereliselt ja peitis midagi taskusse . "
222	NA	" "" Kui ilus lipp ! "" kostis akna juurest Merlini vaimustatud hääl . "
222	NA	" "" Minu käsi küll ei tõuse seda maha võtma . "" "
223	NA	" "" Mitte ainult ei tõuse , vaid ka ei ulatu , "" venitas Kitse . "
223	NA	" "" Ma kardan , et ilma kraanata pole siin midagi peale hakata . "" "
224	NA	" "" Lubage , "" ütles Silver ja hüppas osavalt aknalauale . "
224	NA	" "" Sõjaväes sundisid nad mind alpinismiga tegelema , poleks kunagi uskunud , et mul seda veel kunagi vaja läheb , "" teatas ta lõbusalt , ronis karniisile ja naasis peagi , lipp käes . "
225	NA	" "" Näita ! "" nõudis Hallik . "
225	NA	 Saanud kangatüki , uuris ta seda erilise huvita . 
225	NA	" "" Huvitav , kes selle siia võis riputada ? "
225	NA	 Ega ometi metsavennad ? 
225	NA	" Jutud käisid , et viimane püüti möödunud suvel kinni . "" "
226	NA	 Teise Maailmasõja lõpust oli möödunud peaaegu kolmkümmend aastat , ja relvastatud vastupanu , mida osa põlisrahvast Eesti NSV-ks ristitud territooriumil Nõukogude võimule osutas , oli ammu maha surutud . 
227	NA	" "" Gerilja on surematu , ükskõik , mis nime ta ka ei kanna : partisanid , sissid või haidukid , "" leidis Kitse . "
228	NA	" "" Näiteks makiid , "" lisas Hallik , lippu edasi Kitsele ulatades . "
228	NA	" "" Paradoksaalne lugu . "
228	NA	 Mõnikord peetakse partisane kangelasteks , mõnikord lähevad nad ajalukku bandiitidena . 
228	NA	 Kõik sõltub , kas nad lõpuks võidavad või mitte . 
228	NA	" IRA-d loetakse terroristideks , aga kui nad kord Põhja-Iirimaal võimu haaravad , ulatab Inglise kuninganna neile suudluseks käe . "" "
229	NA	" "" Võib-olla võiks kangelasi bandiitidest eristada selle alusel , kas nad sõdivad üksnes okupatsiooniväega , või teevad kurja ka tsiviilelanikkonnale ? "" arutles Tiia . "
230	NA	" "" Idealist ! "" muigas Kitse , loovutades lipu kannatamatusega ootavale Merlinile . "
230	NA	" "" Niisugust lahingutegevust , kus ei kannata ükski süütu inimene , ei eksisteeri . "
230	NA	" Vastupidi , kõige julmemalt käiakse alati ümber just eraisikutega , sest nad on relvitud ega saa end kaitsta . "" "
231	NA	" "" Ma arvan , et püüd anda nähtusele moraalne hinnang eksitab teid kõrvale probleemi sisust , "" sekkus mõttevahetusse Silver Luik . "
231	NA	" "" Mis on partisanivõitluse põhiline tunnus ? "
231	NA	 Et regulaarvägi sõdib mitte-riiklikuga . 
231	NA	 Üks on hästi organiseeritud , teine objektiivsetel põhjustel halvemini . 
231	NA	 Jõudude vahekord kujuneb niisiis välja iseenesest . 
231	NA	 See on nagu kahe eri ajastust pärineva armee lahing . 
231	NA	 Või safari , kui soovite . 
231	NA	 Korda kehtestada püüdev pool sõdib , toetudes enda kehtestatud seadustele . 
231	NA	 Partisanid ei saa astuda avalikku lahingusse ning peavad piirduma hoopidega selja tagant . 
231	NA	 Ühesõnaga , nad kasutavad õilsa eesmärgi nimel alatuid võtteid . 
231	NA	 Mõelge ise : mis kangelased need on , kes tapavad naisi ja lapsi , õigustades end , et tegemist on kollaboratsionistidega ? 
231	NA	" Teisalt , mis bandiidid nad on , kui nad elavad muldonnis ja toituvad pohladest ? "" "
232	NA	" "" Ma ei taipa , Silver , kuhu sa sihid ? "" küsis Merlin . "
233	NA	" "" Ma tahan öelda , et partisanivõitluse tekkepõhjusi tasub otsida sügavamalt . "
233	NA	 Näiteks inimese kalduvusest toimida mitte mõistuse , vaid mütoloogia tasemel . 
233	NA	 Iga võim – see on ju teatud müüdi realiseerumine tegelikkuses . 
233	NA	 Kus põrkuvad kokku kaks müüti , algab gerilja . 
233	NA	" Mida algelisem üks müüt on , seda kangekaelsemalt tema küljes riputakse . "" "
234	NA	" "" Meie müüt oli järelikult üsna arenenud , temast pole enam suurt midagi järel , "" pomises Hallik . "
235	NA	" "" Kuidas ei ole ? "" vaidles Silver vastu . "
235	NA	" "" Aga see siin , "" võttis ta Merlinilt lipu tagasi , "" kas see on sinu arvates voodipesu ? "" "
236	NA	" "" Lipud ei tulista , "" ei alistunud Hallik . "
237	NA	" "" Elame-näeme , "" kostis Silver , voltis trikoloori kokku ja pistis põuetaskusse . "
237	NA	" "" Kui lubate , siis ma kingin selle oma papale , ta jumaldab kõike antikvaarset . "" "
238	NA	 Fuajees sulas tähetornist naasnud väike seltskond orkestrihelide kutse peale saali trügiva peopubliku hulka . 
238	NA	 Tiia märkas välisukse kõrval närviliselt tammuvat Sergejevit ja kiirustas tema juurde , Silveri tähelepanu aga köitis peegli ees beatles'i-soengut kohendav noormees . 
238	NA	 Jäänud rahule , nagu paistis , tema jaoks üsna olulise protseduuri tulemustega , heitis noormees pilgu maha , avastas , et tema peene ninaga tantsukingi katab paks porikord , otsis taskust elegantse portatiivse saapaharja ning tõstis jala prügiurnile . 
239	NA	 Silver lähenes talle vaikselt . 
240	NA	" "" Tere , väikevend ! "
240	NA	" Kus sa kingad ära määrisid ? "" "
241	NA	 Martin Luik ehmatas , kuid kogus end ruttu . 
242	NA	" "" Tulin vales peatuses bussilt maha , pidin mitu kilomeetrit mööda külavaheteed kõmpima , "" valetas ta , vehkis veel natuke aega harjaga ja ajas end sirgu . "
242	NA	" "" Kas need leningradlased saabusid või ei ? "" "
243	NA	" "" Saabusid . "
243	NA	" Lähme , ma tutvustan sulle ühte . "" "
244	NA	 Vastust ootamata suundus Silver välisukse poole . 
244	NA	 Martin , pisut üllatunud , järgnes talle , käigu peal harja tasku toppides . 
244	NA	 Etikul heitis Silver kiire hindava pilgu enda ümber , veendus , et kedagi läheduses ei viibi ja tõmbas taskust kokkuvolditud lipu . 
245	NA	" "" Sinu töö ? "" küsis ta teravalt . "
246	NA	" "" Mis ? "" teeskles Martin taipamatust . "
247	NA	" "" Ära hakka mulle valetama . "
247	NA	" Ma nägin , kuidas sa koos semudega tähetorni poole hiilisid . "" "
248	NA	 Luik heitis kiire pilgu sinna , kus pidanuks rippuma lipp , ei näinud midagi ja ajas end kohevile . 
249	NA	" "" Kes sind palus ... ? "" "
250	NA	 Kaugemale ta ei jõudnud , sest märkas muiet vanema venna suul ja vakatas . 
251	NA	" "" Vahele jäid . "
251	NA	 Luisata ka ei oska . 
251	NA	 Ma võtsin su ainult , nagu venelased ütlevad , 
251	NA	" , aga sina jäid uskuma , "" ütles Silver ja peitis lipu tagasi põue . "
252	NA	" "" Mitte midagi ma ei jäänud uskuma , ma lihtsalt ei kavatsenudki midagi salata , "" teatas Martin trotslikult . "
253	NA	" "" Ja mis te sellega saavutada lootsite ? "
253	NA	" Kas arvasite , et rahvas näeb ja satub vaimustusse ? "" "
254	NA	" "" Miks mitte ? "
254	NA	" Ikkagi vabaduse sümbol , "" jätkas Martin väljakutsuvalt . "
255	NA	 Silver kohendas prille . 
256	NA	" "" Kõik küll nii ei leia . "
256	NA	" Näiteks Murel Deemant väitis viimases novembripühade aktuse kõnes , et kodanlik Eesti Vabariik imes töörahva verd . "" "
257	NA	 Martin kehitas vaikides õlgu , otsekui tahtes öelda : mis loeb mulle üks Murel Deemant ? 
258	NA	" "" Nii et mis sa arvad , millega teie aktsioon oleks lõppenud , kui õnn avastada sinu vabaduse sümbol oleks langenud Murelile ? "" jätkas Silver . "
259	NA	 Luik vaikis trotslikult . 
260	NA	" "" Ma ütlen sulle , mis oleks juhtunud . "
260	NA	 Teadusliku karjääriga Murel küll poleks riskeerima hakanud . 
260	NA	 Ta oleks viivitamatult helistanud miilitsasse , need omakorda oleksid alarmeerinud KGB-d . 
260	NA	" Tunni aja pärast oleks hoov kihanud mustadest "" Volgadest "" . "
260	NA	 Meid kõiki oleks üle kuulatud . 
260	NA	" Esimesena oleks kahtlust äratanud sinu isik , sest sa ei tööta Instituudis . "" "
261	NA	" "" Ma käisin suvel abiks anketeerimas , "" vaidles Martin vastu . "
262	NA	" "" Jah ? "
262	NA	 Kas sa ei karda , et kui seda fakti hakatakse uurima , võivad selguda ebameeldivad nüansid ? 
262	NA	 Ülle Kala küsis mult paar nädalat tagasi , kas võib olla , et sa täitsid ankeedid ise ära ? 
262	NA	" Toomas Kitsel jäänud kodeerides niisugune mulje . "" "
263	NA	 Martin tundis , et punastab : etteheide tabas märki . 
263	NA	 Saanud Instituudist ankeedipaki , ei tõtanud ta otsima küsitletavaid , vaid helistas tuttavale baleriinile , ja nad sõitsid koos randa , või kui ilm oli vihmane , läksid teatri ühiselamusse . 
263	NA	 Ühes neist kahest kohast , kas rannaliival või baleriini sängis vedaski Luik linnukesed tema meelest sobivate vastusevariantide kõrvale . 
263	NA	 Ta oli hiljuti kirjutanud oma elu esimesed luuletused , ja veenis end , et loomingulise fantaasia arendamiseks on kasulik ette kujutada , mismoodi hindavad bussiliikluse korraldatust seitsmekümne viie aastane pensionär või kuueteistkümnene kooliplika . 
264	NA	" "" Nii et ära looda , et nemad sind kaitsevad , "" jätkas Silver . "
264	NA	" "" Muide , sellest poleks mingit abi . "
264	NA	" KGB-s ei tööta asjaarmastajad , nad paluvad näidata , mis sul taskus on . "" "
265	NA	 Martin hakkas kergendatult naerma . 
266	NA	" "" Ja mida nad sealt leiavad ? "" "
267	NA	" Ta tõmbas pintsaku taskud välja – nähtavale ilmusid "" Marlboro "" pakk ja tikutoos . "
267	NA	 Silver muigas ja pistis samuti käe taskusse . 
268	NA	" "" Ma loodan , sa nõustud , et peale sinu siin vaevalt keegi nii haruldast marki tõmbab ? "
268	NA	 Kui jaa , siis vaata . 
268	NA	" Mis sa ise arvad , kust ma need konid leidsin ? "" "
269	NA	 Martin vaikis jahmunult . 
270	NA	" "" Vaat nii , härrased konspiraatorid ! "" salvas Silver . "
271	NA	 Ta viskas konid üle etiku rinnatise ning , otsekui tunnistanud tõsise jutuajamise lõppenuks , mõõtis nooremat ja pikemat venda humoorika pilguga . 
272	NA	" "" Sa vist tahtsid Leningradi sõita ? "" küsis ta sõbralikult . "
273	NA	 Martin ei vastanud . 
274	NA	" "" Läki ! "" "
275	NA	 Nad leidsid Tiia pooltühjast baarist , üksinda laua taga . 
276	NA	" "" Kuhu su vene karu kadus ? "" tundis Silver huvi . "
277	NA	 Tiia naeratas . 
278	NA	" "" Rüüstab mesipuud . "" "
279	NA	" Põgusa pealiigutusega osutas ta Sergejevi poole , kes vaimustusega jälgis , kui osavalt baarmen segab kokteili "" Valged ööd "" . "
280	NA	" "" Vastuteene korras , "" pilgutas Silver Tiiale silma , "" sokuta minu noorem vend meie kaugete kolleegide bussi peale . "
280	NA	 Martinil on homme teatriajaloo eksam , hea , kui ta ei hilineks . 
280	NA	" Mina , kui lubate , lähen keerutan veidi jalga . "" "
281	NA	 Jätnud vennaga hüvasti , lonkis Silver fuajee kaudu saali . 
281	NA	 Uksel põrkas ta kokku Haim Lurjega . 
282	NA	" "" Kolleeg Lurje , kuhu te oma partneri jätsite ? "" küsis ta , teeseldes ükskõiksust . "
283	NA	 Lurje , sama tugevate prillidega kui Silver , naeratas kurvalt . 
284	NA	" "" Ülle kurtis , et minu tantsustiil väsitab teda . "" "
285	NA	" "" Ma arvan , ta tahtis teha sulle komplimendi , "" lohutas Silver sõpra , kuigi tundis , et süda võpatab rõõmust . "
286	NA	" "" Kas täna või mitte kunagi , "" mõtles ta , ja kohendas otsustavalt lipsusõlme . "
287	 Esimene osa 	 Esimene osa 
288	 Esimene peatükk 	 Esimene peatükk 
289	 Poeet riigiametis 	 Poeet riigiametis 
290	NA	 Kubermangulinn Revel 
291	NA	 Neetud vangikong ! 
291	NA	 Südamete murdmise tuba , ruum , kus teadvus sünnitab koletisi . 
291	NA	" "" Jätke lootus , kes te siia sisenete ! "" "
291	NA	" Nagu Juudamaa prokuraator silmitses Luik vaenulikult küll mitte Jeruusalemma linna , aga oma kabineti nelja seina , kaht akent , lauda , toole ja raamaturiiulit "" Spiikeri kõnedega "" . "
291	NA	 Mida üks spiiker veel peaks pidama , kui mitte kõnesid ! 
291	NA	 Pintsakut seljast võtmata istus ta laua taha ja hakkas valima šeff-semu numbrit . 
291	NA	 Sellele tuli teha lõpp , sellele tuli viivitamatult teha lõpp ! 
291	NA	 Ta ei olnud ametnik , ta ei olnud ametnikuks loodud ! 
291	NA	" "" Väsinud pilguga väikene ametnik lukutab ukse ja lahkub töölt ... "" "
291	NA	 Ainult mitte seda , ainult mitte seda , et vemmalvärsiga kirjeldataks tema , Martin Luige saatust ! 
291	NA	 Olgu varem , kuidas oli , aga nüüd , kus männik ... 
292	NA	" "" Elamisloaamet . "" "
293	NA	 Ilus nimi , eks ? 
293	NA	 On luba - ela , pole luba ... Aga kui elada on keelatud , siis surra ikka tohib ? 
293	NA	 Sarkastilisest tujust hoolimata reguleeris Luik hääle mahedaks : 
294	NA	" "" Halloo , ma palun Andreast . "" "
295	NA	 Just nimelt Andreasele oli ta soovitanud püstitada ametkonna peamaja ette giljotiin , et vabastada elamisloast ilmajäänud pikaldase suremise vaevast , kuid ülemus isegi ei muianud : tal puudus huumorimeel . 
296	NA	" "" Kes teda küsib ? "" "
297	NA	 Saatana lirva , nagu ta poleks Luike ära tundnud . 
298	NA	" "" Martin . "" "
299	NA	" "" Üks hetk ... Andreas on kinni . "
299	NA	" Palun helista poole tunni pärast . "" "
300	NA	 Ja kõik . 
300	NA	 Niisugune on alluva elu . 
300	NA	 Luik tõusis , võttis pintsaku seljast ja riputas puu peale - kabinetis oli palav . 
300	NA	 Kevad , aga köetakse nagu jaanuaris . 
300	NA	 Muidugi , kroonu raha , viskit selle eest ei osta . 
300	NA	 Tõsi , ega Taaragi palju kokkuhoidlikum olnud : suur osa päikese soojusest kadus Borease külma kurku - seega võis kodumaa maikuud kevadeks nimetada üsna tinglikult . 
300	NA	 Ta läks akna juurde ja heitis igatseva pilgu suurde , peamiselt prügikastidega disainitud sisehoovi , kus , nagu tavaliselt , askeldasid muretud klošaarid . 
300	NA	 Nemad ei küsinud kelleltki luba elamiseks , aga olid nad temast õnnetumad ? 
300	NA	 Järgmisel hetkel ta tundis , et ei viibi kabinetis üksi , pöördus ja nägi , et ilma koputamata on sisenenud Reedake . 
300	NA	 Sa võisid sulgeda ukse nii kõvasti kui tahes , aga kui vaja , tuli ta läbi seina ka . 
300	NA	 Uhke , jahe , põlastav ja kondine . 
300	NA	 Ei helista ette , ei tereta ega vabanda . 
300	NA	 Tuvasta siis , kumb ülemus ja kumb sekretär . 
301	NA	 Sõnagi lausumata asetati tema lauanurgale kiirköitja . 
302	NA	" "" Mis siin on ? "" "
303	NA	" "" Esildised . "
303	NA	" Eriliste teenete eest . "" "
304	NA	 Pärast nii põhjalikku selgitust Reedake lahkus . 
304	NA	 Tema jaoks oli Luik ussike . 
304	NA	 Juhuametnik . 
304	NA	 Sellised tulevad ja lähevad , aga tema jääb . 
304	NA	 Nelja ja poole aasta jooksul oli Luik töötanud kolme sekretäri alluvuses , ja kordagi polnud tekkinud küsimust , keda neist enne koondatakse . 
305	NA	 Neli ja pool aastat , mõtles Luik , kas tõesti nii palju ? 
305	NA	 Alles ta rappus Jaltast , räpane ja närviline , kodumaa poole , et kahmata talumaja seinalt vanaisa Juliuse jahipüss ja söösta ebavõrdsesse lahingusse GKTŠP tankide vastu . 
305	NA	 Neli ja pool aastat riigiametis . 
305	NA	 Neljakümne viiese mehe kohta muidugi naeruväärselt lühike staaž - aga mis parata , kui varem polnud riikigi ? 
305	NA	 Impeeriumit ei teeninud Luik päevagi , tolle vastu ta ainult võitles : jah , aga kui kord hakatakse pensionit arvutama , ei arvesta seda ju keegi ? 
305	NA	 Nii et ta ei eksinud , kui papa Haraldi soovitust järgides ka okupatsiooni ajal tööraamatut fiktiivselt kusagil sees hoidis . 
306	NA	 Millega toona tegelesid need , kes nüüd eriliste teenete eest elamisluba taotlesid ? 
306	NA	 Ta tahtis juba avada kiirköitja ja heita pilku esildistesse , kui kommutaator hakkas ragisema . 
307	NA	" "" Martin , telefon ! "" "
308	NA	 See kõlas peaaegu nagu käsk . 
308	NA	 Martin , telefon ! 
308	NA	 Martin , nõupidamine ! 
308	NA	 Martin , viksi mu saapad ära ! ... 
308	NA	 Viimane oli tilluke poeetiline liialdus . 
308	NA	 Aga ainult tilluke . 
308	NA	" "" Harald , viksi mu kingad ära ! "
308	NA	 Harald , vii prügiämber välja ! 
308	NA	" Harald , too poest saia ! "" - Kas polnud Luik lapsepõlves vähe kuulnud , kuidas ema isale korraldusi jagab ? "
309	NA	" "" Ei iial varem pole ma nõnda armastanud elu ! "" laulis Luik mõttes , ja vajutas nupule . "
310	NA	" "" Marts ? "" "
311	NA	 Andrease hääl oli , nagu ikka , üleolev ja tülpinud , ja ta kasutas sedasama primitiivset nimelühendit , mida kooliajalgi . 
312	NA	" "" Ma kuulen . "" "
313	NA	 Šeff-semu familiaarsusest hoolimata kohendas Luik tämbri meloodiliseks . 
314	NA	" "" Marts , ma tahan sind näha ! "" "
315	NA	" "" Meie soov on vastastikune . "" "
316	NA	" "" Ma kirjutasin selle õienduse teksti valmis . "
316	NA	" Kuula : "" Nagu Andreas Habitus selgitas , pidas ta Eestit Tadžikistaniga võrreldes silmas ainult nende kahe maa ühist ajaloolist saatust , mitte hetke poliitilist olukorda "" . "
316	NA	" Kas nii kõlbab ? "" "
317	NA	" "" Täiesti , "" ütles Luik kiiresti . "
317	NA	" "" Sinu õnn , et sa ei tõmmanud paralleele Leedu või Lätiga , muidu poleks sa nii kergesti pääsenud . "" "
318	NA	" "" Siis on hästi.Ma tahan , et sa selle tervikuna läbi loeksid . "
318	NA	" Kell neli minu pool . "" "
319	NA	" "" Ma võin praegu ka tulla , "" ütles Luik taas kiiresti . "
320	NA	" "" Praegu ma olen kinni . "" "
321	NA	" Valjuhääldist hakkas kostma tuututamist - öelda "" head aega "" käis üle šeff-semu uhkuse . "
322	NA	 Huvi esildiste vastu lahtus niisama ruttu , kui tekkis . 
322	NA	 Mida eriskummalist nad ikka sisaldada võisid ? 
322	NA	 Sündisin , õppisin , töötasin , astusin parteisse ... Viimast muidugi enam ei mainitud , see tuli temal välja selgitada , nagu ka kuuluvus ühte teatud organisse , mida venelased mõnikord oreliga segi ajasid . 
322	NA	 Ta vaatas kella : täpselt pool üksteist . 
322	NA	 Hetkest , kui ta Reedakese kondise selja tagant kabinetti hiilis , oli kulunud kõigest veerand tundi . 
322	NA	 Natuke vähe , et lahkuda - kuid teisalt , milleks tsirkus , kui kloun pühib grimmi näolt ? 
322	NA	 Ta tõusis , võttis pintsaku rinnataskust kadunud semu Varraku kingitud täitesulepea , istus uuesti laua taha ja kirjutas oma kalligraafilise käekirjaga valmis lahkumisavalduse . 
323	NA	" "" Ma lähen suurde majja , "" pillas ta Reedakesest möödudes hooletult . "
324	NA	 Lõpuks , ta ei pidanud ju sekretärile aru andma , mis kellaks teda sinna kutsuti ? 
325	NA	 Nii , portvein kolm seitset , viimane sõit sinuga , või kuidas , mõtles Luik , siirdudes liiklusvahendi poole , mida ta numbrimärgi 777 MAH järgi kutsus – sõltuvalt tujust - kas vana hea nõukogude joogi nimega või vahvaks rätsepaks ( seitsesada seitsekümmend seitse ühe hoobiga ) . 
325	NA	 Mingit hüvastijätunukrust ta ei tundnud : erinevalt paljudest ei armastanud ta autot nagu sõpra ega jumaldanud kui armukest , vaid põlgas ja kartis teda nagu sõjavangi , nagu orja , kes töötab sinu heaks ainult paratamatuse tõttu , aga on iga hetk valmis sind saboteerima või koguni diverseerima , ja keda kõigele lisaks peab toitma , jootma ja – oh õudust ! – isegi pesema . 
325	NA	 Luigele polnud kunagi meeldinud küürutada mootori kohal , käed õlised , või pikutada karosserii all ja vahtida romantiliste taevatähtede asemel arusaamatu otstarbega polte , teda ei köitnud isegi roolikeeramisprotsess , millesse miljonid mehed üle kogu maailma sublimeerisid oma rahuldamata riigijuhtimise iha ; kuid tema kärsitu loomus nõudis pidevat kohavahetust – nõudis nii tungivalt , et oli ametiauto nimel isegi valmis taluma kohustusi . 
325	NA	 Kuid see aeg oli nüüd möödas . 
325	NA	 Sest väga võimalik , et juba täna vahetab ta vahva rätsepa välja teise , küll samuti eluraskustes räsitud , kuid ainult talle kuuluva erateenindaja vastu – juhul muidugi , kui raha oli juba saabunud . 
325	NA	 Juhul kui ... ? 
326	NA	 Tere , kurbus , ütlevad mõned . 
326	NA	 Tere , paanika , ütles Luik , kabiini pugedes . 
326	NA	 Seisund , mida ta hästi tundis , kuid mille - nagu nohu raviks - lihtsalt puudus rohi . 
326	NA	 Saatuse ja vurlede vastu on inimlaps võimetu , tavatses filosofeerida vana semu ja renegaat Tiit Rebane , ja erinevalt elutee valikust pidi selles osas talle õiguse andma . 
326	NA	 Sa võisid viia oma plaanid tegelikkuse suhtes täielikku ažuuri ( see oli juba papa Haraldi lemmiksõna ) , aga siis ilmus kusagilt välja mõni Pinochet , ja Taara avita . 
326	NA	 Muidugi , Luik sõdis , ei alistunud , rabeles välja igast katastroofist , alustas otsast peale , ja jõudis lõpuks ikkagi eesmärgile ( nagu toogi kord , kui teadmata kadunud Doloresele leiti asendaja Hannele näol ) , kuid mingit erilist rõõmu need võidud ei valmistanud . 
326	NA	 Head asjad peavad sündima ilma pingutuseta , ainult siis võib neist täit mõnu tunda - aga ilma ei sündinud enam ammu midagi . 
327	NA	 Tõepoolest , kes garanteeris , et ülesostja polnud teda petnud ? 
327	NA	" Paistis küll soliidne noormees olevat , pats peas ja "" Citroen "" hoovis , kuid kas Luik vähe oli lugenud avantüristidest , kes kasutasid veel peenemat maskeeringut ? "
327	NA	 Jutustas teine männikut vaatama sõites , et oli kooli ajal mänginud näiteringis - aga kui ta Stanislavski süsteemi liiga hästi oli omandanud ? 
327	NA	 Võib-olla lendab praegu , Luige raha taskus , juba Honolulu poole , samal ajal kui tema siin oma arust viimast korda ametiautot käivitab ? 
327	NA	" Jaa , Luige teine , närvilisem mina nõudis karjuvalt lahendust pangakonto probleemile , ja et kaaslast rahustada , loobus Luik isegi vaikusest , mis paraku ei aidanud , sest "" El Paso serenaadi "" raadiost muidugi ei mängitud , ja päevauudiseid lugeva diktori kime hääl , mis pealegi meenutas Liia Long Dringi oma , võis üksnes kasvatada ärritust . "
328	NA	 Reedese päeva tõttu meenutas tänav , kuhu vahva rätsep sukeldus , purjeregati starti , ainult selle vahega , et avara mere asemel olid võistlejad surutud kitsasse jõesängi . 
328	NA	 Üksikud jultunud kihutajad leidsid küll siingi võimaluse teised kaugele selja taha jätta , üks möödus isegi trammist vasakut kätt , kuid Luik polnud nii riskantseteks manöövriteks moraalselt küps , tema peas kogutud luuletustes puudus veel paar-kolm , mistõttu ta rahuldus konformistlikult üldise vooluga ja jäi kannatlikult ootama panga ( mitte kalju- , vaid kommerts- ) lähenemist . 
329	NA	" "" Kõigil meestel peaks olema vähemalt kuuekohaline arv kroone ja kolmekohaline - armukesi ( muidugi mitte korraga ) , siis oleks maailm palju ilusam ja sõbralikum , "" nentis Luik kahekümne kolme minuti pärast , seisatudes hetkeks tundmatust heledast kivist etikul ja lastes päikesel ja Boreasel konkureerida mõju eest tema näonahale . "
329	NA	 Ta tundis end teise inimesena . 
329	NA	 Ülesostja osutus ausaks noormeheks , ja teadmine , et kedagi võib selles näruses maailmas usaldada , soojendas mõne lühikese sekundi jooksul hinge sama tugevalt kui heameel maksujõudlusest . 
329	NA	 Kuid siis idealistlik tundepuhang lahtus ( lõpuks , ega patsiga ärimees tehingut sõlmides ennastki ei unustanud ) , ja seda asendas irooniline meenutus telleri ülevoolavast viisakusest , mis just ilmestaski maailma närusust : on raha , on austust , pole raha , pole austust . 
329	NA	 Jah , põlatud metall , või õigemini , põlatud kupüürid ( kulla väärtus , nagu Luik ajalehest luges , aina langes ja langes ) tähendasid pikemaajalises mõttes siiski rohkem kui mõne lontruse suhteline ausus . 
329	NA	 Nüüd tuli lahendada küsimus , mis tavaliselt vaevas venelasi : mida edasi teha ? 
329	NA	 Aeg tasuda arveid ? 
329	NA	 Muidugi , aga mis järjekorras ? 
330	NA	 Et Borease ülekaal päikese suhtes ei tekitanud kahtlusi , hülgas Luik pangahoone esise ja kolis tagasi portvein kolm seitset õhukeste , kuid kindlate seinte vahele , kuhu tuuled ei pääsenud ja kus võlgadel avanes võimalus rahulikult koonduda , rivistuda ja endast ette kanda . 
330	NA	 Küte , soe vesi , külm vesi , gaas , elekter , telefon , õhk ... 
330	NA	 Viimane oli esialgu küll taas väike poeetiline liialdus - kuid ainult esialgu , sest kindlasti paigaldatakse juba lähitulevikus iga vastsündinu nina ja suu ette hapnikumõõtja ; kapitalismi võidukäik lubas seda prognoosida küllalt suure tõenäosusega . 
330	NA	" Veel tuli galeriist ära tuua "" Tamm "" , pilt , mis Luigele ei meeldinud , kuid mille säilitamist nõudis autunne ( papa Haraldi pärandust müüs ta vaid kõige viimases hädas ) ja tagastada Juhanile keskmiselt pika nullireaga võlg . "
330	NA	 Oh , ja kui palju ostusid ees ootas ! 
330	NA	 Vajadused ei piirdunud kaugeltki autoga , Nõukogude aja lõpus omandatud ainsa ja igapäevase tviidpintsaku vooder oli mitmelt poolt lahti kärisenud , ja Luige õrn nahk ei talunud hõõrumist . 
330	NA	 Aga millest ikkagi alustada ? 
330	NA	 Juhan kolis pärast viimast vallandamist Tartusse ja tema konto numbrit Luik ei teadnud , õhu- ja muud arved tuli alles üles otsida kirjutuslaual valitsevast segadusest , enne riidepoe külastamist tasunuks duši all käia ja särki vahetada ... 
330	NA	 Niisiis jäi valida : kas autoturg või galerii ? 
330	NA	 Viimane asus lähemal . 
331	NA	" Kolm minutit enne nelja kattis Luik "" Tamme "" igaks juhuks tühjade kilekottidega - mitte niivõrd hirmust kunstiharidusega varaste ees , kui lihtsalt toetudes maksiimile : "" Säästa ligimest kiusatusest ! "" - , ronis portveini kolm seitset pudelist välja ning suundus Elamisloaameti peamaja paraadukse poole , käigu peal kaaludes , kumb tee šeff-semu kabinetti pääsemiseks valida , kas lühike või pikk ? "
331	NA	 Kvantitatiivses mõttes lihtsa küsimuse muutis dilemmaks asjaolu , et pealtnäha otstarbekam maršruut viis läbi koridori , kus tungles kümneid , teinekord isegi sadu illegaalseid immigrante , kes tänu pikaajalisele viibimisele hiljutiloodud riigi territooriumil lootsid vabaneda tülikast eesliitest il- . 
331	NA	 Nad ise pidasid loomulikuks , et elamisluba , või veel parem , kodaniku pass toodaks neile koju kätte vene kirjandusest tuttaval helesinise äärega taldrikul , ja et seda ei juhtunud ega juhtunud , siis ei sädelenud nende pilgus sugugi muretu rõõm ... Luik kuulatas : kumb sisehääl ennast ilmutab ? 
331	NA	" Neid oli kaks : üks , karm bass laulis halastamatult : "" Surma , mitte armu ! "" , teine , leebe tenor , anus : "" Surma mitte , armu ! "" "
331	NA	 Bass õhutas teda kontrollima närvikava ja marssima vapralt ja isegi teatud kahjurõõmuga mööda järjekorda aheldatud viiendast kolonnist , tenor seevastu äratas südametunnistuse piinad ... 
331	NA	 Kuidas Ottilie oligi öelnud ? 
331	NA	" "" Niisuguse seaduse koostanud isik piinas lapsepõlves kasse . "" "
331	NA	 Jah , just nii , ja Luik oli sunnitud tunnistama , et inimlikus mõttes oli armukesel õigus . 
332	NA	 Soovimata lahkuda ametist ebameeldivate aistingute saatel , valis Luik täna pika ja kõvera tee : kõndis hoone teise otsa , ronis alpinistliku kergusega neljandale korrusele , avas salaukse , laskus kitsast keerdtrepist kakskümmend kaks astet alla , sisenes šeff-semu ooteruumi ja suundus otsejoones ... 
333	NA	" "" Sinna ei tohi ! "" "
334	NA	 Luik peatus nii järsku , nagu oleks tema ette kerkinud tulemüür - võrdlus polnud sugugi meelevaldne , sest kui keegi oleks kogemata tilgutanud Andrease kabinetti viivale vaibale bensiini , võinuks sekretäri leegina kõrvetav hääl selle süüdata . 
335	NA	" "" Andreas kutsus mind kella neljaks , "" seletas Luik mahedalt , meloodiliselt , peaaegu et võrgutavalt . "
335	NA	 Oli naisi , kes ainuüksi tema häälest rahulduse said . 
336	NA	" "" Seal on delegatsioon Brüsselist . "
336	NA	" Varsti peaksid lõpetama . "" "
337	NA	 Rahuldusest ei osanud see frigiidne olevus muidugi undki näha , aga sõbralikumaks muutus küll , ja isegi vist peaaegu naeratas Luigele , enne kui taas asuda jõllitama arvutiekraani . 
338	NA	 Luik istus ( ärge oodake looduselt armuande ) ja kobas taskus paberilehte - krabiseb , järelikult on alles . 
338	NA	 Tema viimane ohver bürokraatia altarile . 
338	NA	 Missuguse rumalusega olid küll hakkama saanud humanistid , propageerides üldist kirjaoskust ! 
338	NA	 Luule kvaliteet sellest ei tõusnud , küll aga lisandus tonnide kaupa makulatuuri . 
338	NA	 Mis mulje me niimoodi endast jätame tulnukatele , kes paari aastatuhande pärast , kui Kolmanda Maailmasõja järgne tuumapilv hajub , riskeerivad maanduda ja avada Maa arhiivide uksed ? 
338	NA	 Et meie tsivilisatsioon koosnes idiootidest , kes paremat saatust ei väärinudki ? 
339	NA	 Apokalüptiline mõttearendus katkes , sest šeff-semu kabineti sügavusest kostis lähenevaid hääli ja samme , uks avanes , ja nagu madal merelaine valgus ooteruumi trobikond välismaalasi , kes faktiliselt nägid välja nagu varem nõukogude inimesed . 
339	NA	 Demokratiseerumise tagajärjel olid eurooplased hakanud riietuma odavalt ja maitsetult ( niisiis polnud üldse selge , kumb süsteem oli võitnud ) , ja ka pidžin-inglish , milles külalised Andreasega viimaseid lauseid vahetasid , võis vabalt kuuluda näiteks lätlastele - kuid teisalt , kas lätlased polnudki välismaalased ? 
340	NA	" "" Bai-bai ! "" laulsid lahkujad kooris . "
341	NA	" "" Bai-bai ! "" kõmistas pikk ja turske , tagajalgadel seisvat karu meenutav Andreas vastu , naeratas tobedalt ja lehvitas kätt . "
342	NA	 See kõlas peaaegu nagu venelaste unelaul : 
344	NA	 Niipea , kui ooteruumi uks viimase külalise taga kinni vajus , jättis Andreas naeratamise järele ja ütles Luigele oma tavalise , tülpinud häälega : 
345	NA	" "" Tule sisse . "" "
346	NA	 Šeff-semusid evis Luik kahes eksemplaris , ja vahetas neid nagu käterätikuid - kui üks vallandati , asus tööle teise alluvuses . 
346	NA	 Süsteem toimis tõrgeteta , sest ülemused kuulusid eri parteidesse - kui võimule pääses üks , pääses juhtivale ametikohale Andreas , ja kui teine , siis toosama Juhan , kellele Luik võlgnes keskmiselt pika nullireaga summa . 
346	NA	 Mõlemat erakonda iseloomustas lai toetajaskond ja suur poliitiline kogemus - kui muidugi tohtis rääkida sellisest kogemusest riigis , mis polnud veel viie aastanegi ( ehkki püüdis kõigile sisendada , et hakkab varsti saama kaheksakümneseks ) ; järelikult ei pruukinud karta , et kellelgi kolmandal õnnestub moodustada valitsus ilma nende abita . 
346	NA	 Samas kultiveerisid parteid piisavalt erinevat poliitikat , et võiks kõne alla tulla nende ühinemine valimisblokiks , mis oleks seadnud Luige lahendamatu dilemma ette . 
346	NA	 Tema peamiseks väärtuseks mõlema ülemuse silmis oli semutruudus , mida oleks olnud võimatu säilitada , kui mõlemad teda korraga appi oleks kutsunud ( vaheldumisi teenimise osas pigistasid šeff-semud silma kinni - pidi ju Luik millestki elatuma ) . 
346	NA	 Muide , korra pidi koalitsioon keerulise poliitilise kaardipartii tagajärjel ometi peaaegu sündima , ja siis sattus Luik sellisesse ärevusse , et põgenes rasket , peaaegu ravimatut haigust teeseldes metsade rüppe , vanaisa Juliuse tallu . 
346	NA	 Õnneks lagunes võimuliit viimasel hetkel nagu tormakas kihlus ja päästis Luige raskest valikust . 
347	NA	 Uudishimu oli tõenäoliselt Luige üks püsivamaid iseloomujooni . 
348	NA	" "" Mis delegatsiooni sa oma isikuga austasid ? "" "
349	NA	" "" Keda veel huvitab meie tagasihoidlik ametkond , kui mitte järjekordseid inimõiguste kaitsjaid ? "
349	NA	 Hollandlane , šveitslane ja belglane tunnevad muret , miks suur ja võimas Eesti riik ahistab väikeseid õnnetuid venelasi . 
349	NA	" Mis nad ütleksid , kui mina nende juurde sõidaksin araablaste õigusi kaitsma ? "" "
350	NA	" Andreas sammus otsejoones raamaturiiuli juurde ja otsis "" Spiikeri kõnede "" tagant ( need ehtisid kõiki kabinette , nagu omal ajal "" Uudismaa "" ) pooliku viskipudeli . "
351	NA	" "" Mina olen roolis , "" ütles Luik kiiresti . "
352	NA	" "" Me kõik oleme roolis . "" "
353	NA	 Valanud kahte kileklaasi pisut halva konjaki värvi vedelikku , ulatas ülemus ühe vastuvaidlemist välistava resoluutsusega Luigele , vantsis teisega avara kabineti kaugemasse , aknaäärsesse otsa ja vajus mugavasse , spetsiaalselt tema mõõtmete järgi tellitud tugitooli . 
353	NA	 Luik järgnes talle , ja et tema usk looduse armuandidesse polnud viimase viie minuti jooksul karvavõrd kasvanud , vahetas ta seegi kord iseseisvalt püstiasendi mugavama vastu . 
354	NA	" "" Muide , enne mind pidasid nad maha veel ühe kohtumise – arva ära , kellega ? "" küsis Andreas kerge mõnitusega hääles , ja tõstis jalad kirjutuslaua servale . "
355	NA	" "" Ameerika filmide laastav mõju , "" fikseeris Luik masinlikult , ühtaegu pingule tõmbudes . "
356	NA	" "" Sinu semu Sergejeviga muidugi , "" jätkas Andreas , kinnitades Luige halvimaid kahtlusi . "
356	NA	" "" Too pajatas neile jälle hulga hirmu- ja õuduslugusid . "
356	NA	 Valima venelasi ei lubata , riigiteenistusse ei võeta , sunnitakse õppima mingit vastikut ja rasket keelt . 
356	NA	 Ühesõnaga , diskrimineerimine ja peaaegu apartheid . 
356	NA	" Kui Moskva Groznõid pommitab , siis see muidugi pole ei üks ega teine . "" "
357	NA	" "" Jaa , mis Tšetšeeniasse puutub , kas Dudajev on elus või surnud ? "" küsis Luik kiiresti , et juttu ebameeldivalt teemalt kõrvale juhtida . "
357	NA	 Vana semu ja praegune vaenlane Sergejev kujutas tema valusat kohta , mida sadistlik Andreas igal võimalusel püüdis torkida . 
358	NA	 Dudajevist ei teadnud ülemus rohkem kui Luik , kuid see polnudki tähtis – peamine , et labiilse Andrease tähelepanu klammerdus välispoliitika külge . 
358	NA	 Nad arutasid mõnda aega Jugoslaavia kriisi , siis luges Luik läbi õienduse , millega šeff-semu desavueeris ebaõnnestunud võrdluse eestlaste ja tadžikkide vahel , soovitas lisada ühe ajaloolist konteksti selgitava lause , ja kui Andreas rahulolevalt mühatades selle üles oli märkinud , leidis olevat soodsa hetke tutvustada visiidi omapoolset eesmärki . 
359	NA	" "" Muide , mis minu inimõigustesse puutub , "" lausus ta teeseldud ükskõiksusega , ja viis käe kaarega põuetaskusse . "
360	NA	 Andreas võttis talle ulatatud paberilehe , haigutas ja kohendas prille , Luik aga suunas pilgu igatsevalt aknast välja . 
360	NA	 Suure ülemusena ei pidanud Andreas imetlema päevast päeva klošaaride väsimatut huvi prügikastide vastu , tema kabinetist avanes vaade lahele , kus praegugi valendas rohkem kui puri – terve laev . 
360	NA	" "" Ka meie siirdume varsti välisreisile , "" mõtles Luik lootusrikkalt , "" võib-olla juba homme . "" "
360	NA	 Ta püüdis mõistatada , mismoodi šeff-semu tema lahkumisplaanile reageerib . 
360	NA	" Juhani suhtumist oskas ta ette kujutada : too endise mesinikuna käsitles riigiteenistust kui väsitavat koormat , ja ohkas ise kergendatult , kui sellest pääses ( "" Inimesed nõelavad palju valusamalt kui mesilased , "" tavatses Juhan rääkida ) , kuid Andreas , varasem ajaloolane ei kujutanud oma elu teisiti ette kui ajaloos , ja kuna ta ise etendas üksvahe erasekretäri rolli tänaseks spiikeri seisusesse tõusnud isiku juures , siis ootas nüüd Luigelt sarnast suhtumist . "
361	NA	 Andreas luges kaua . 
361	NA	 Tema suured , number nelikümmend viis jalad lebasid ristatult laual , meenutades pärani lõugadega krokodilli . 
362	NA	" "" Mis sul viga on , kas oled haigeks jäänud ? "" küsis ta lõpuks , kasutades idioomi haigeks jäänud muidugi psüühilises , mitte füüsilises tähenduses . "
362	NA	 Oli silmaga näha , et ülemus ei usu avalduse aususesse ja püüab taibata , mis tagamõttega see on kirjutatud . 
363	NA	" "" Sa tead , ma olen ammu tahtnud naasta oma lammaste juurde , "" protesteeris Luik elavalt katse vastu süüdistada teda ebasiiruses . "
364	NA	" "" Ja millest sa elama hakkad ? "" "
365	NA	" "" Vähenõudlikule inimesele piisab koerakonservidest . "" "
366	NA	 Sellel süütul repliigil oli ootamatu mõju - palju ei puudunud , et Andreas oleks isegi jalad laua pealt maha tõstnud . 
367	NA	" "" Kas müüsid männiku maha ? "" küsis ta , kadedust varjata püüdes - talle endale polnud restitutsiooniga midagi osaks langenud . "
368	NA	" "" Pime vedamine , et üks ostja leidus , "" kostis Luik tagasihoidlikult . "
369	NA	 Tigeda ühmatuse saatel rebis šeff-semu paberilehe neljaks ja viskas tükid põlglikult laua alla , korvi või sellest mööda . 
370	NA	" "" Tahad jätta mind silmitsi kolmesaja tuhande libaelanikuga ? "" kõmistas ta . "
371	NA	 Luik tundis end meelitatuna - ütle veel , et asendamatuid inimesi ei ole - , kuid jätkas sellest hoolimata : 
372	NA	" "" Andreas , üleminekuaeg on läbi , riik seisab kindlalt jalgadel . "
372	NA	 Me kartsime esimest detsembrit , aga sellest on nüüd ka varsti pool aastat möödas . 
372	NA	 Venemaa on leppinud olukorraga , viies kolonn samuti . 
372	NA	 Näed , kui alandlikult nad seisavad tundide viisi järjekorras ? 
372	NA	" Ma arvan , et kodumaa tuleb vabalt toime ilma minu tagasihoidliku abita . "" "
373	NA	" "" Ja keda ma sinu asemele võtan ? "" "
374	NA	" "" Tartu osakonna ülema . "" "
375	NA	" "" Selle imbetsilli ? "" "
376	NA	" "" Siis anna meie majast kellelegi ametikõrgendust . "" "
377	NA	" "" Siin on ainult eided . "" "
378	NA	" "" Nad on veel üsna kõbusad . "" "
379	NA	" "" Liigagi . "" "
380	NA	 Telefonihelin katkestas torgetevahetuse . 
380	NA	 Kuni Andreas rääkis ( lipitsev hääletoon viitas , et spiikeriga ) , vajus Luik mõttesse . 
380	NA	 Oli näha , et ilma tülita teda töölt minema ei lasta . 
380	NA	 Kuid just tülitseda Luigele ei meeldinud - isegi mitte vaenlastega , semudest rääkimata . 
380	NA	 Niisiis tuli leida mingi kaval pettemanööver , mille varjus ... 
381	NA	 Kõne lõppes . 
382	NA	" "" Hea küll , aga vähemalt kuu aega hingetõmmet pead sa mulle lubama , "" ütles Luik kiiresti . "
382	NA	" "" Ära unusta , et mul on kolme aasta puhkus välja võtmata . "" "
383	NA	 Kuu aja pärast , mõtles ta , on Andreas minu olemasolugi unustanud . 
384	NA	" "" Kuu on palju , "" kõmistas šeff-semu , pisut järgi mõelnud . "
384	NA	" "" Kolm päeva , sellest on sulle küllalt . "" "
385	NA	" "" Kaks nädalat , "" prahvatas Luik , teades , et tingimine on nõrkuse tundemärk , kuid leidmata endas jõudu südimaks vastupanuks . "
386	NA	" "" Kolm päeva , ja mitte tundigi rohkem . "" "
387	NA	" "" Nädal . "
387	NA	 Andreas , Navaho indiaanlastel oli komme : kui mees saab neljakümne viie aastaseks , peab ta minema kevadel nädalaks ajaks metsa , üksindusse , elu üle järele mõtlema . 
387	NA	 Seda nimetati veel ööbikupuhkuseks . 
387	NA	 Chia-sin-omoti-rajuja navaho keeles . 
387	NA	" Nagu väga hästi tead , olen ma just jõudnud vastavasse , saatuslikku ikka . "" "
388	NA	 Juhan selles toolis oleks kohe küsinud , kas Luik naljatab , aga Andreast iseloomustas haiglaslik enesearmastus , mis ei lubanud tal tunnistada , et maailmas leidub midagi , mida tema ei tea - olgu need kas või navaho indiaanlaste rituaalid . 
389	NA	" "" Kes sulle seda rääkis ? "" "
390	NA	" "" Tiit Rebane , ta on suur indiaani-spetsialist , "" valetas Luik silmagi pilgutamata . "
391	NA	 Tema saatus sõltus nüüd sellest , kas Andreas jääb uskuma või ei . 
391	NA	 Õnneks ei viitsinud ülemus oma pead nii tühise probleemiga vaevata . 
392	NA	" "" Olgu , nädal . "
392	NA	" Auto ja mobiili võid endale jätta , "" lisas ta , suuremeelsust teeseldes , ja Luik jõudis vaid põgusalt fikseerida , et tuleb ette ka lingvistilist pooldumist , sest ta pidi kiiresti otsustama , kas soostuda šeff-semu makjavelliliku , täiesti Luige enda stiilis pakkumisega või ei . "
392	NA	 Kartke danailasi – mobiiliga võidakse teda iga hetk puhkuselt tagasi kutsuda ; kuid teisalt , säilitades auto , saab ajutiselt edasi lükata suure väljamineku . 
392	NA	 Ja kes teab , äkki ilmub nädala pärast ametkonna garaaži partii uhiuusi orje , ja tal õnnestub portvein kolm seitset poolmuidu välja osta ? 
393	NA	" "" See on sinust õilis , "" teeskles ta vastuseks tänulikkust . "
394	 Teine peatükk 	 Teine peatükk 
395	 Migratsioon 	 Migratsioon 
396	NA	" "" Lugupeetud reisijad ! "
396	NA	" Meie rong saabub Eesti Nõukogude Sotsialistliku Vabariigi pealinna Tallinna ... "" "
397	NA	 Kahtlustavalt põrnitses Sergejev harjumatult kitsaid tänavaid ja madalaid maju . 
397	NA	" "" Kuidas ma siia ära mahun ? "" mõtles ta . "
397	NA	" "" Ei jää muud üle , kui pea õlgade vahele tõmmata . "
397	NA	" Aga kuhu peita minu avar vene hing ? "" "
397	NA	 Kuid valik puudus ; kui üks tegelikkus on muutunud väljakannatamatuks , tuleb see teise vastu vahetada . 
397	NA	 Muidugi , et põgeneda nõukogude võimu eest , pidanuks siirduma veel kaugemale , kuid nii pöördumatu otsuse langetamiseks polnud ta lihtsalt valmis . 
397	NA	 Emigreeruda , tähendas põletada sillad enda ja kodumaa vahel , nüüd võis ta aga iga päev rongile istuda ja naasta revolutsiooni hälli . 
397	NA	" Ja kõik algab otsast peale : tülid isaga , ema hädaldamine , purjus semude küsimused : "" Miks sa mind ei austa ? "" , armukeste hüsteeria ja KGB ülearune huvi teadlase ja poeedi Pavel Sergejevi poliitiliste vaadete vastu . "
398	NA	 Rong jõnksatas korra , teise , veeres nüüd edasi juba päris aeglaselt , nagu lapsevanker , veel natuke , ja pidurid kriuksatasid vastikult , Sergejev jättis kupeekaaslastega hüvasti , võttis oma maise vara - kirjutusmasina ja spordikoti - ning läks tamburisse . 
398	NA	 Karge õhk paiskus talle vastu kohe , kui vagunisaatja avas raske ukse . 
398	NA	 Otsustav samm , mõtles ta ; sümboolselt võiski vagunitrepi ja perrooni vahel haigutavat lõhet ette kujutada kuristikuna , mis lahutab tema vana elu uuest , ja ehkki ta ei kuulunud sentimentaalsete inimeste kilda , tundis ta hetkeks hingevärinat . 
399	NA	 Ta astus selle sammu ja nägi kohe Tiia ovaalset , naissoost olevuse kohta üllatavalt tahtejõuliste joontega nägu , tundis endal kahe pruuni targa kissis silma lõbusat pilku , surus pakke käest panemata suure , pehme ja sooja keha kohmakalt enda vastu , ja kuulis rõõmsat kurgunaeru : 
400	NA	" "" Sa lämmatad mind ära . "" "
401	NA	 Ei , ta polnud eksinud , Tiiast õhkus tõesti midagi , mida kodumaal kohtas harva - elujaatavust , ja lausa mehelikku arukust . 
401	NA	 Borši keeta venelannad oskasid , ka voodis võis nendega rahule jääda - kuid mõistuspärasusega nad ei hiilanud . 
401	NA	 Muide , teatud olukorras kippusid eestlannadegi silmad niiskeks ; kuid Sergejevile see praegu isegi meeldis , ja ta suudles Tiiat õrnalt huultele . 
402	NA	 Kahekümnenda sajandi kirjandus on saavutanud suguühte kirjeldamisel nii väljapaistvaid tulemusi , et autor tunnistab oma täielikku abitust lisada selles osas midagi originaalset ; mainigem vaid , et kui Sergejev oli avanud diivanvoodi , kattis Tiia selle uhiuue lillelise , nimme armukese saabumise tarvis hoitud linaga . 
403	NA	" Paarikümne minuti pärast küünitus Sergejev toolile visatud teksapükste suunas ja otsis nende taskust lömmis "" Opali "" -paki . "
404	NA	" "" Ah soo , et ma pean veel raha ka teenima , "" teatas ta teatraalse nördimusega , jätkates trollibussis alustatud vestlust . "
405	NA	 Tiia naeris tasa , silitas Sergejevi karvast rinda ja tundis samuti suitsuisu . 
406	NA	" "" Sinu ees avaneb lai valik , "" ütles ta , kui sigaretid olid süüdatud , "" tervelt neli laboratooriumi tunneb huvi sinu kui haritud spetsialisti vastu . "
406	NA	 Avaliku arvamuse töörühma ma sind ei luba , seal on ainult naised , aga muus osas jätan vabad käed . 
406	NA	" Võid asuda uurima tööstuse planeerimist , prokseemikat või kehakultuuri . "" "
407	NA	" "" Esimene langeb kohe ära . "" "
408	NA	" "" Miks ? "" "
409	NA	" "" Tööstust pole võimalik planeerida . "" "
410	NA	 Tiia puhkes jälle naerma , nüüd valjemini kui enne , rinnahäälega . 
410	NA	 Talle meeldis Sergejevi iroonia , millega tõsimeelsed , otsekui eile adra kirjutusmasina vastu vahetanud eesti mehed kiidelda ei võinud - isegi Jürgen Kullamaa . 
410	NA	 Muide , Jürgeniga olid suhted niikuinii katkenud : jutt , et Rahva Meele Instituudi nääripeo aegu lehvis endise krahvilossi tornis keelatud lipp , oli ikkagi lahti läinud , Kullamaale kui ürituse organiseerijale määrati noomitus arvestuskaardile kandmisega ja tema hirm selle ees , et naine tema armukesest teada saab ja parteibüroole kaebab , kasvas nii suureks , et ta hakkas Tiiat teietama ega lähenenud talle rohkem kui meetri kaugusele . 
411	NA	" "" Silver väidab küll vastupidist . "
411	NA	" Ta ütleb , et ainus , mis sotsialismis on hinnalist , on just plaanimajandus . "" "
412	NA	" "" Kes on Silver ? "" "
413	NA	" "" Meie matemaatik , Silver Luik . "" "
414	NA	" "" Kas Stalini kontide vend ? "" "
415	NA	 Tiiat tabas ohjeldamatu naeruhoog . 
415	NA	 Stalini kontideks ristis Sergejev Martin Luige pärast seda , kui too kord Piiteris tema ema surmani ära ehmatas . 
415	NA	" Luik saabus Tallinnast hilja õhtul , läks Sergejevi juurde ööbima , ja kui sõbra ema uksekella peale esikusse tuli ja küsis , kes on , vastas hauataguse häälega : "" Külaline Tallinnast . "" "
415	NA	" ( Tõlkimatu sõnamäng : "" "
415	NA	" "" kõlab vene keeles praktiliselt samuti kui "" "
415	NA	" "" ) . "
416	NA	" "" Täpselt nii . "" "
417	NA	" "" Siis ma ei imesta , et Luik Läände põgenes – hullumeelsete sugulaste eest , "" vedas Sergejev näole põlgliku ilme , küünitas taas üle diivani ääre , avas spordikoti , tuhnis pisut ja tõmbas välja hoolikalt ajalehepaberisse mähitud õhukese raamatu . "
417	NA	" "" Loe . "
417	NA	 Selle on kirjutanud üks emigrant , endine akadeemik , kes välismaal poliitilist varjupaika küsis . 
417	NA	" Ta tõestab teaduslikult , et parimgi plaanimajandus hilineb alati lootusetult , võrreldes elanike vajadustega . "" "
418	NA	 Tiia võttis uudishimulikult brošüüri ja hakkas seda lehitsema . 
418	NA	 Kui ta küünarnukile toetus , libises lilleline lina alla ja paljastas aukartustäratava büsti . 
418	NA	 Sergejev kustutas koni tuhatoosi . 
419	NA	" "" Ja mida kaks ülejäänud laboratooriumi kujutavad ? "" "
420	NA	" "" Prokseemikud uurivad , kuidas paremini projekteerida tüüpkortereid . "
420	NA	" Nagu naljatab Sören Hallik , nende rühmajuht : mitu ruutmeetrit peaks olema köögi pindala , et isa puskariaparaat ei segaks emal valmistumast marksismi-leninismi õhtuülikooli eksamiks . "" "
421	NA	" "" Tulutu üritus . "
421	NA	" Lõpptulemus on ikka üks : stiil baracco . "" "
422	NA	" "" Baracco ? "" "
423	NA	" "" Kas sul on sellele , mis meid ümbritseb , parem nimi välja pakkuda ? "" lausus Sergejev , saates fraasi noogutusega aknast paistvate paneelmajade suunas . "
424	NA	 Tiia läkitas armukesele imetleva pilgu : nii täpselt , üheainsa sõnaga naerda välja kogu moodne arhitektuur ... 
425	NA	" "" Jääb veel sport , "" lausus ta malbelt . "
426	NA	" "" Ma arvan , selle ma valingi . "
426	NA	 Lõpuks lebab sinu kõrval ikkagi endine Nõukogude Liidu meistersportlane kaasaegses viievõistluses . 
426	NA	" See tiitel võetakse ära alles koos kodakondsusega . "" "
427	NA	" "" Sa pole mulle rääkinudki oma kuulsusrikkast sportlikust minevikust . "" "
428	NA	" "" Ei tasu vaeva . "
428	NA	" Vigastasin olümpiakoondise katsevõistlustel achilleuse kõõlust , sellega kõik lõppeski , "" vastas Sergejev tagasihoidlikult . "
429	NA	 Ta tahtis juba sirutuda , et suudelda täidlasi , ahvatlevaid huuli , mille kohal võis märgata eestlaste Uurali-päritolu tunnusena õrna tumedat udet , kuid äkki hakkas vaheseina tagant kostma energilist kirjutusmasinaklõbinat . 
430	NA	 Tiia hakkas sunnitult naerma . 
431	NA	" "" Korterinaaber ärkas üles , "" nentis ta . "
432	NA	 Nad käisid duši all , panid riidesse ja läksid kööki , kuhu mõne aja möödudes tuli ka Merlin Teeäär , seljas tumelilla liibuv džemper ja rohelise-lilla triibuline kootud seelik . 
433	NA	" "" Tööl koos , kodus koos - kas te nii teineteisest ära ei tüdine ? "" küsis Sergejev , suudelnud hästi lõhnavat Merlinit tervituseks isalikult laubale . "
434	NA	" "" Meil siin mõned veel orjavad nõukogude teadust , aga targemad isendid eelistavad ilma hakkama saada , "" lausus Merlin kelmikalt . "
435	NA	" "" Mis moel ? "" küsis Sergejev , tõtates sigaretipaki välja otsinud kaasüürilisele tuld pakkuma . "
436	NA	 Pikantne võimalus elada ühes korteris kahe neiuga talle isegi meeldis . 
437	NA	" "" Merlin tuli töölt ära , "" selgitas Tiia . "
438	NA	 Seejärel esines Merlin ise täpsustava kommentaariga . 
439	NA	" "" Ma jõudsin järeldusele , et on enesevägistamine tegeleda terve elu millegi nii mõttetuga . "
439	NA	 Need lapsikud uuringud , kuidas paremini organiseerida bussiliiklust või tõsta tööohutust - tänan väga , mina seda mängu kaasa mängida ei soovi . 
439	NA	" Mitte ainsatki mürsku vaenlase kahuritele . "" "
440	NA	" "" Üldiselt on sul muidugi õigus , "" leidis Sergejev , "" Nõukogude Liidus saab sotsioloogia eksisteerida ainult Partei Keskkomitee järelevalve all . "
440	NA	" Aga miks sa ülikooli lõpetasid ? "" "
441	NA	" "" Loll olin , "" kihistas Merlin koketselt naerda . "
442	NA	 Nad jõid kohvi , vestlesid tühjast-tähjast , ja siis küsis Merlin : 
443	NA	" "" Mets , kas sa Pavelile rääkisid juba ? "" "
444	NA	" "" Veel ei jõudnud . "" "
445	NA	 Sergejev vaatas uudishimuga , kuidas sõbrannad hakkasid äkki käituma nagu kaks Mata Hari . 
445	NA	 Nende nägudele ilmus saladuslik ilme , liigutused omandasid erilise , sujuva täpsuse , pilk muutus tähelepanelikuks , isegi valvsaks . 
445	NA	 Merlin käis korra toas ja tuli tagasi õhukese kaustaga , Tiia aga tõi kaasaskantava raadio ja pani selle mängima . 
445	NA	 Siis hakkas ta summutatult rääkima : 
446	NA	" "" Me seadsime kokku ülevaate pealkirjaga "" Vaba mõtte piiramisest Eestis "" . "
446	NA	 Siin on mitu eri materjali . 
446	NA	" Üks räägib , kuidas meil mõnitatakse teadlasi , kuidas nad peavad täitma naeruväärseid ideoloogilisi nõudmisi , millel pole midagi ühist teadusliku tõega , teise me koondasime andmed maailmavaatelistel põhjustel töölt vallandatud või ülikoolist välja heidetud inimeste kohta ... "" "
447	NA	 Läks lahti , mõtles Sergejev tusaselt . 
447	NA	 Põrandaaluses võitluses näis olevat midagi fataalset , ilma milleta polnud võimalik ette kujutada Venemaa ajalugu : narodnikud ja esseerid , menševikud ja bolševikud . 
447	NA	 Ja muidugi vähemusrahvused . 
447	NA	 Gruusia sotsiaaldemokraadid ja läti kütid . 
447	NA	 Ühel osseedil õnnestus isegi Kremlisse välja jõuda . 
447	NA	 Ning mis tähelepanuväärne : algas kõik alati niisugustest väikestest paberitest , aga lõppes - kaose ja verevalamisega . 
447	NA	" "" Siis on siin veel ühe poliitilise kohtuprotsessi stenogramm , "" jätkas Tiia . "
447	NA	" "" Me käisime Merliniga seda salaja kuulamas ja kirjutasime kõik , mis meelde jäi , üles ... "" "
448	NA	 Kui õhinas nad olid ! 
448	NA	 Nad ei andnud endale üldse aru , et see , millesse nad nii tõsiselt suhtuvad , on tegelikult lapsemäng . 
448	NA	 Mida suutnuksid korda saata aatompommiga žongleeriva suurriigi ja tema arvuka salapolitsei vastu kaks plikatirtsu ? 
448	NA	 Õige mul Veera Zassulitš ja Sofia Perovskaja . 
448	NA	 Kuid öelda neile seda muidugi ei tohtinud , solvuvad , hakkavad põlgama , araks pidama . 
448	NA	 Kust nemad võisid teada , et KGB ülemäärane huvi Sergejevi isiku vastu oli üks peamisi põhjusi , miks ta Peterburi suursuguse tolmu jalgadelt pühkis ? 
449	NA	" "" Ja mis te selle kaustaga peale mõtlete hakata ? "" küsis ta , kui Tiia oli lõpetanud . "
450	NA	" "" Just seda me tahtsimegi sinult küsida . "
450	NA	" Hea oleks toimetada Läände , aga kuidas ? "" "
451	NA	" "" Võib-olla Sahharovi kaudu ? "" pakkus Merlin . "
452	NA	 Nagu Sahharovil millegi targemaga polnud tegelda ! 
453	NA	" "" Peab mõtlema , "" ütles Sergejev väärikalt . "
454	NA	 Ta võttis kausta ja lehitses pisut . 
455	NA	" "" Siin on ju kõik kohalikus dialektis . "
455	NA	 Tõlkige vähemalt vene keelde , et Sahharov aru saaks . 
455	NA	" Grammatikavead parandan ma ära . "" "
456	NA	 Rahulolevalt märkis ta , et noorte revolutsionääride pilku ilmus lugupidamine , isegi vaimustus - Merlini omasse justkui rohkemgi ... 
457	NA	 Rahva Meele Teadusliku Uurimise Instituudi tarvis oli ehitatud terve väike teaduslinnak : neli kahekordset paneelhoonet , igaüks ise kuju . 
457	NA	" "" See on projekteeritud nii , et lennukilt vaadates annavad majad kokku sõna NLKP , "" avas Tiia Sergejevile arhitektuurilise idee saladuse . "
458	NA	 Nad sisenesid N-i ja liikusid edasi piki polsterdatud ustega ääristatud koridori . 
458	NA	" "" Teadusliku kommunismi laboratoorium "" , "" Dialektilise materialismi laboratoorium "" , "" Sotsialismi poliitilise ökonoomia laboratoorium "" ... "
459	NA	" "" Nagu isegi taipad , viibime hetkel ühiskonnateaduste korpuses , "" giiditses Tiia . "
460	NA	 Tunnelis , mis viis N-st L-i pidi Sergejev peaaegu lauba vastu madalat lage ära lööma . 
461	NA	" "" Ettevaatust ! "" ütles Tiia ehmatusega . "
461	NA	" "" Esmalt pidi siia tulema lasteaed . "" "
462	NA	 Teise hoone olid hõivanud ajaloolased , kolmanda filoloogid . 
463	NA	" "" Kas on veel kaugel ? "" küsis Sergejev , rahulolematust teeseldes . "
464	NA	" "" Rahu , Paulus , kohe oleme kohal . "" "
465	NA	 Sotsioloogidele kuulus viimane , P- tähe kujuline elegantse kaarega maja . 
466	NA	" "" See koridor mõjub halvasti vestibulaaraparaadile , "" nurises Sergejev , kurve läbides . "
467	NA	" Nad peatusid ukse ees , millel rippus silt : "" Kehakultuuri ja Spordi Teadusliku Uurimise laboratoorium "" . "
468	NA	 Laua tagant tõusis sisenejaid nähes püsti umbes kolmekümne viie aastane üle keskmist kasvu kondine ja vimmas mees . 
468	NA	" "" Keda ta mulle meenutab ? "" mõtles Sergejev . "
468	NA	" "" Õigus küll , hobust , tööhobust . "
468	NA	 Ehkki pea on pigem linnu oma , väike , ja pika kaela otsas . 
468	NA	" Kuhu seal küll ajud ära mahuvad ? "" "
469	NA	" "" Madis Lambert ... Pavel Sergejev , "" tutvustas Tiia . "
470	NA	 Maamehelikult tugev käepigistus sundis Sergejevi muskleid pingutama . 
470	NA	" "" Niimoodi tervitavad tõsised , ausad ja ülimoraalsed kodanikud , "" mõtles ta , kuid ristis uue tuttava sellest hoolimata , puhtalt nimekõla pärast Lambert-Humbertiks . "
471	NA	" "" Otsustasite tulla meile appi teadust edendama ? "" küsis Lambert muheldes . "
472	NA	" "" Kui oskan millegagi kasulik olla ... , "" vastas Sergejev distantsihoidva viisakusega . "
473	NA	" "" Kohe vaatame , "" jätkas Lambert , ja palus kõigil istuda . "
473	NA	" "" Üks suur tehas on meilt tellinud uurimuse kehakultuuri arendamise kohta . "
473	NA	" Nad tahavad teada , mida teha , et inimesed harrastaksid rohkem hommikvõimlemist , suusataksid ja mängiksid palli , ning jooksid vähem viina . "" "
474	NA	" "" Vaevalt , et see on üldse võimalik , "" nentis Sergejev . "
475	NA	 Lambert-Humberti pilk muutus murelikuks . 
476	NA	" "" Ja ikkagi me peame katsuma neid aidata . "
476	NA	" On vaja korraldada küsitlus tehase töötajate hulgas , et välja selgitada , mis spordialad neile meeldivad , ja kuidas nad on rahul treeningutingimustega . "" "
477	NA	" "" Seda võib , "" lubas Sergejev suuremeelselt . "
478	NA	" "" Tehasel on oma võimla ja bassein . "
478	NA	" Me peame uurima , kui palju seal reaalselt rahvast käib . "" "
479	NA	" "" Milleks ? "" "
480	NA	" "" Et võrrelda objektiivseid andmeid subjektiivsete hinnangutega . "" "
481	NA	 Sergejev lõi kõhklema : siin lõhnas ülearuse ajaraiskamise järgi , mille ainsaks eesmärgiks on tellijale muljet avaldada . 
481	NA	 Kuid kohanemisvõimelise inimesena ei hakanud ta uuele ülemusele vastu vaidlema . 
482	NA	" "" Kas küsimusi on ? "" lausus Lambert-Humbert jutuajamise lõpuks . "
483	NA	" "" On küll , "" vastas Sergejev . "
483	NA	" "" Kas ankeeti koostada ja aruannet kirjutada tohib ka kodus ? "" "
484	NA	 Nüüd oli Lambert-Humberti kord kõhelda . 
485	NA	" "" Üldiselt kehtib meil muidugi kaheksatunnine tööpäev , nagu kõikidel , kuid arvestades ruumikitsikust ... "" "
486	NA	 Samal hetkel paiskus uks valla , ja tuppa marssis treeningdressis turske noormees , korvpall kaenla all , tuues endaga kaasa elevuse ja tugeva higilõhna . 
487	NA	" "" Saage tuttavaks , meie aspirant Neeme Pärn , ta kirjutab dissertatsiooni kehakultuuri ja spordi osast noorte vaba aja veetmisel , "" seletas Lambert-Humbert . "
488	NA	 Sergejev tõusis ja kummardas korrektselt , hoides kõrvale kindlasti niiskest käepigistusest . 
489	NA	" "" Juba kolm aastat närin sulepead , aga kaugemale esimesest lausest pole jõudnud , "" kurtis Neeme , palli toanurka , arvutirullide vahele toppides . "
490	NA	" "" Te pole ainus , ühel Camus' tegelasel oli sama mure , "" leidis Sergejev paraja hetke demonstreerida silmaringi . "
491	NA	" "" Kas temal sõltus ka sellest palgakõrgendus ja abikaasa tunnustus ? "" tundis Neeme Pärn huvi . "
492	NA	" "" Ei , tema soovis surematust . "" "
493	NA	 Tiia pidi end tagasi hoidma , et mitte turtsatada . 
494	NA	" "" Näed , Neeme , kui haritud kolleegi me ilmselt endale saame , "" ei suutnud ka tõsine Lambert vältida muhelust . "
495	NA	" "" Miks ilmselt ? "
495	NA	 Pavel , te ärge pöörake tähelepanu väikesele palgale - see-eest on siin suurepärased spordivõimalused . 
495	NA	 Instituudi võimla on täielikult meie käsutuses . 
495	NA	" Terves kehas terve vaim ! "" kiitis Neeme . "
496	NA	" "" Ma veel ei tea , kas me jõuame Paveliga kokkuleppele töörežiimi osas , "" jätkas Lambert . "
497	NA	" "" Jaa , režiim on meil range , "" teatas Neeme , "" kohustuslik on käia mai- ja oktoobridemonstratsioonil , kommunistlikul laupäevakul ja palga järel . "" "
498	NA	" "" See rahuldab mind täiesti , "" ütles Sergejev kiiresti . "
499	NA	" "" Olgu , peaasi , et töö ei kannataks , "" otsustas Lambert-Humbert . "
499	NA	 Ta võttis lauasahtlist valge paberilehe ja asetas Sergejevi ette . 
499	NA	" "" Kirjutage avaldus valmis . "" "
500	NA	" "" Kas vene keeles tohib ? "" küsis Sergejev , laenanud Tiialt pastapliiatsi . "
501	NA	" "" Muidugi tohib , "" vastas Lambert . "
502	NA	" "" Meil on ju internatsionaalne riik , "" lisas Neeme Pärn . "
502	NA	" Ta tammus veel natuke aega ühe koha peal , vaadates , kuidas Sergejev aeglaselt tähti kritseldab ( "" Ma olen harjunud kõiki tekste otse masinasse trükkima , "" ohkas too raskustega kulgeva tegevuse kommentaariks tähtsalt ) , siis avas seanahast portfelli , võttis sealt käteräti , seebikarbi ja nuustiku ning lahkus , unustamata informeerida toasviibijaid , et suundub duši alla . "
503	NA	" "" Peaasi , et kohalkäimist ei nõuta , "" arutles Sergejev , kui nad kabinetist väljusid . "
503	NA	" "" Piiteris me mängisime enamuse tööajast malet ja lahendasime ristsõnu ... "" "
504	NA	" "" Kas seksisite ka ? "" uudishimutses Tiia , riputades end õrnalt Sergejevi käevangu . "
505	NA	" "" Kõike tuli ette , "" tunnistas Sergejev tagasihoidlikult . "
505	NA	" "" Vaata , "" elavnes ta äkki , "" meie ühiskond - see on ju täiesti uut tüüpi ühiskond . "
505	NA	 Kui kapitalismis pingutab inimene palehigis , et võimalikult palju raha teenida , siis sotsialismis , kus palkade vahe on minimaalne , käib konkurents selle nimel , kes tööle vähem aega ja jõudu kulutab . 
505	NA	" Niisuguse nurga alt vaadatuna võin ma uue ametiga igati rahule jääda . "" "
506	NA	 Tiia naeris südamest , kuid lisas , et tööl käiakse teinekord hoopis teisel eesmärgil , näiteks huvitavate vestluskaaslaste pärast . 
506	NA	 Oma sõnade kinnituseks viis ta Sergejevi prokseemika laboratooriumi ja tutvustas talle kaht nooremapoolset kolleegi , Toomas Kitset ja Sören Hallikut . 
507	NA	" "" Toomas on meie isemõtleja , "" seletas Tiia , "" ta leiab , et raamatuid ei tasu lugeda , sest see pärsib vaatlus- ja arutlusvõimet . "" "
508	NA	" "" Kui mitu jalgratast kuus õnnestub leiutada ? "" küsis Sergejev viisakalt . "
509	NA	" "" Milleks leiutada seda , mis juba leiutatud on , katsume parem välja mõelda midagi , mida veel pole olemas , "" püüdis kiitsakas , punase tutthabemega Toomas õigustada talle omistatud hinnangut ning säilitada filosoofilise rahu . "
510	NA	" "" Sören on zooloog , "" jätkas Tiia . "
510	NA	" "" Mitte päriselt muidugi , vaid kujundlikus mõttes . "
510	NA	" Ta leiab , et inimene on samuti loom , ja tema käitumine allub samadele seaduspärasustele . "" "
511	NA	" "" Minu dissertatsioon algab lausega : nõrgemad isendid surevad välja , "" teatas täidlane , Balzaci kehaehitusega Sören elurõõmsalt . "
512	NA	" "" Kas ajalooline tagasivaade on juba valmis ? "
512	NA	" Ma pean silmas , kas Jeesus Kristuseni olete jõudnud ? "" tundis Sergejev huvi . "
513	NA	" "" Kristuse pean taktikalistel kaalutlustel tekstist välja jätma . "
513	NA	" Millest mul on tuliselt kahju , sest paremat näidet minu teooriale annab otsida . "" "
514	NA	" "" Tema suri , aga tema õpetus ju elab . "" "
515	NA	" "" Hingitseb , tahtsite öelda . "" "
516	NA	" "" Kuidas võtta . "
516	NA	" Isegi kommunistlikus maailmavaates võib leida kristlikke motiive . "" "
517	NA	" "" Hoolimata propageeritavast ateismist ? "" "
518	NA	" "" Harilik vastuolu vormi ja sisu vahel . "" "
519	NA	 Selle väitega jäid kõik nõusse . 
519	NA	 Sören Hallik otsis kapinurgast välja konjakipudeli , mille põhjas , nagu on kirjutatud kümnetes nõukogude romaanides , loksus pisut õilsat vedelikku , ja koos tõsteti pits tutvuse terviseks . 
520	NA	" "" Kas arvutuskeskusesse ka läheme ? "" küsis Tiia , kui nad prokseemikute juurest lõpuks lahkusid . "
520	NA	" "" Või oled sa väsinud ? "" "
521	NA	" "" Ei , millest ? "" "
522	NA	 Sergejevi üllatus oli nii siiras , et Tiia isegi sattus segadusse . 
523	NA	" "" Esmalt sõitsime püstijalu bussis , nüüd veel meie rahvarohke Instituut . "" "
524	NA	 Tänutäheks hoolitseva suhtumise eest paitas Sergejev Tiia pead . 
525	NA	" "" Rahvarohke ? "
525	NA	 Siin valitseb ju vaikus ja tühjus - nagu Lapimaal . 
525	NA	" Peterburis kulus mul tööle jõudmiseks terve tund ... "" "
526	NA	 Pärast lühikest mõtlemist lisas ta öeldule aforismina kõlava lause : 
527	NA	" "" Teil on vähe inimesi , aga palju tuttavaid . "" "
528	NA	 Arvutuskeskuses hankis ta endale ühe juurde . 
529	NA	" "" Sergejev ? "
529	NA	" Kas teie pool veetis minu noorem vend viimased päevad enne seda , kui raudne eesriie tema selja taga kinni langes ? "" "
530	NA	" "" Mul oli isegi au olla tema rahvusvahelises pulmas isamees . "" "
531	NA	" "" Vaat siis ! "
531	NA	" Sugulasi ta sinna ei kutsunud . "" "
532	NA	" "" Nagu ma mõistan , püüdis ta igati vältida KGB võimalikku huvi nende vastu . "
532	NA	 Mis temast üldse kuulda on ? 
532	NA	" Mina sain temalt viimase postkaardi aasta tagasi , siis ta oli veel Helsingis , aga kavatses reisida Pariisi . "" "
533	NA	" "" Võin teile kinnitada , et olete Martini käekäiguga tunduvalt paremini kursis kui perekond . "
533	NA	 Meile pole ta kirjutanud ridagi , küllap hoolitseb endiselt , et meil ebameeldivusi ei tekiks . 
533	NA	" Kui tohib , siis ma edastan emale ka , mida te rääkisite . "" "
534	NA	" "" Olge lahke . "" "
535	NA	 Edasi viis Tiia vestluse plaanimajandusele . 
536	NA	" "" Jaa , ma arvan tõesti , et kui sotsialismis on midagi väärtuslikku , siis peamiselt plaanimajandus , "" kinnitas Silver . "
537	NA	" "" Reaalsuses see justkui ei kajastu , "" täheldas Sergejev skeptiliselt . "
538	NA	" "" Arvutid on viletsad : kohmakad ja aeglased . "
538	NA	 Kui ükskord luuakse tõeliselt võimas kompuuter , võib sotsialism anda palju paremaid tulemusi kui kapitalism . 
538	NA	" Ta on mõistusepärasem . "" "
539	NA	" "" Kes ? "
539	NA	" Kompuuter ? "" "
540	NA	" "" Ei , sotsialism . "" "
541	NA	 Sergejev surus vaevu maha turtsatuse . 
542	NA	" "" See kõlab peaaegu nagu 1. mai demonstratsiooni hüüdlause . "" "
543	NA	" "" Ei vaidle vastu , "" lausus Silver Luik , naeratades oma tugevate prillide varjust kütkestavalt . "
544	NA	" "" Vapustav perekond , "" kommenteeris Sergejev , arvutuskeskusest väljudes . "
544	NA	" "" Poeet-avantürist ja matemaatik-romantik . "" "
545	NA	" "" Aga kes sina oled : poeet-pragmaatik ? "" küsis Tiia kavalalt . "
546	NA	" "" Mina ? "
546	NA	" Mina olen arusaamatus , "" vastas Sergejev talle omase melanhooliaga . "
547	 Kolmas peatükk 	 Kolmas peatükk 
548	 Vananeva boheemlase kodu 	 Vananeva boheemlase kodu 
549	NA	 Vabadus ! 
549	NA	 Paradoksaalsel moel oli Luik olnud palju vabam siis , kui tema kodumaa ägas vaenlase ikke all . 
549	NA	 Tollal magas ta nii kaua , kui soovis , aga mitte kuni äratuskell tirisema hakkas , ja täitis oma tunde ainult meeldivate tegevustega , näiteks veinijoomise ja tüdrukute võrgutamisega . 
549	NA	 Oleks keegi talle öelnud , et saabub aeg , kus ta hakkab kohusetundlikult käima viis , kuus ja mõnikord isegi seitse päeva nädalas tööl , oleks ta üksnes naernud ; ja kui oleks veel loetletud tema tulevasi ametiülesandeid , näiteks , et ta peab hakkama kontrollima , kas ühe tähtsa riigiasutuse ametnikud ei ürita seadusevastaselt rikastuda , väljastades võltsitud tõendite alusel isikuttõendavaid dokumente , kasvanuks naer lausa homeeriliseks - sest nõukogude passi eest ei andnud keegi kopikatki . 
550	NA	 Lõpuks ometi oli see õudus möödas – mitte nõukogude pass , vaid tööorjus . 
550	NA	 Peatanud vapra rätsepa järjekordse valgusfoori taga , hingas Luik sügava sõõmu mereõhuga rikastatud bensiinivingu ja heitis heatahtliku pilgu enda ümber , kus laius vaba Eesti pealinn Tallinn ( mida ta pikki aastaid oli kutsunud irooniliselt kubermangulinn Reveliks ) . 
550	NA	" "" Laius "" oli tegelikult valesti öeldud - sirutus , sirutus piki kallast nagu päevitav naine , või veel täpsemalt , nagu väikese pea ja pikkade-pikkade koibadega modell . "
550	NA	 Muide , segavereline modell . 
550	NA	 Mis rahvad siin sajandite jooksul oma arhitektuurilist talenti küll polnud demonstreerinud – teutoonid ja rootslased , taanlased ja suurvenelased . 
550	NA	 Ainult põliselanikke ei tahetud kuidagi nii tähtsa kunstiliigi juurde lubada . 
550	NA	 Põgus pilk linna siluetile kinnitas gooti väljarändajate püüdu oma lemmiksõjariista , oda ka Jeesus Kristusele rinda torgata ( mis veelgi toonitas nende ristisõja sildi taha peidetud vallutusretke silmakirjalikkust ) - kuid leida mõni korralik maja , mille autorluse kahtlusteta võis kirjutada pärismaalaste arvele , kujutas endast peaaegu ületamatut raskust . 
550	NA	 Alistatute osa piirdus sellega , et nad vedasid paruni näpunäite järgi kivimurrust dolomiiti ja katsid munakividega kitsaid tänavaid ; ja kui sillutis oli valmis , siis kasisid sellelt hobusepabulaid . 
550	NA	 Protestiks kasutasid aborigeenid ise ehitusmaterjalina eranditult metsa ; nii näiteks õnnestus neil püstitada hulk puulobudikke lausa kesklinna , ringi ümber germaanliku city , ja nad tundsid siiani uhkust , näidates turistidele kortereid , mida iseloomustas poolt tuba täitev raudahi ja elegantselt trepikotta paigutatud ühine C- ( ilma W-ta ) . 
550	NA	 Isegi nõukogude võim ei söandanud lammutada neid arhitektuurilisi šedöövreid , õigustatult kartes eurooplase staatusele pretendeerivate põliselanike meelepaha , ja toimetas oma lekorbüzjeelikke eksperimente peamiselt äärelinnas , kus need eriti silma ei torganud . 
550	NA	 Siiski leidus kesklinna läheduseski kohti , kus teutooni , vene ja kohalik maitse korraga vaadeldavad olid – sellisesse eklektikasse sukeldudes Luik alati ohkas ja lausus endamisi : haletsusväärne provints . 
550	NA	 Hulga paremaid tulemusi , nii imelik kui pole , andis otsene geneetiline ristamine : sõites mööda art nouveau stiilis teatrihoonest , mille saksa aadlike jaoks kunagi projekteerisid vene arhitektid ( ja kus praegu mängisid eesti näitlejad ja käis eesti publik ) , pidi Luik tunnistama , et see keerulise liigendusega maja - kahtlasest sünniloost hoolimata - meeldib talle . 
551	NA	 Ta pööras kitsale kõrvaltänavale ja pidurdas ühe teise sümpaatse hoone ees , mille autoriks oli tema lihane isa . 
551	NA	 Romantilistel kaalutlustel oli papa Harald kord paari aastakümne eest lasknud käiku kõik oma tutvused ning hankinud orderi ainsasse majja , mille ta oli jõudnud projekteerida enne sõja algust , veel Esimese Vabariigi ajal ( kõige edaspidise kohta oli papal vaid üks žest – käegalöömine ) . 
551	NA	" Klassikaline Heidelbergi lahendus , tugevad telliskiviseinad , sirged , funktsionalistlikud jooned , ainsa arhitektuurilise liialdusena bareljeefile raiutud pikkade juuste ja paksu habemega vanake ( mitte Marx ) , kes täpselt nagu Tiit Rebane sõrmitses kannelt : stseenike eestlaste pseudo-eeposest "" Kalevipoeg "" . "
551	NA	 Vaene papa , oleks ta aimanud , et ühel heal päeval võetakse juba Teise Vabariigi parlamendis vastu seadus , millega hoone tagastatakse selle kunagisele omanikule , võib-olla poleks ta sinna elama pääsemise nimel nii palju pingutanud ! 
551	NA	 Sest papa polnud egoist , ja ainult teadmatusega võis seletada , et ta kirjutas noorema poja sisse korterisse , kust nüüd ähvardab väljatõstmine ... 
552	NA	 Luik mornistus - meeleolu , mida temaga jagas veel mitukümmend tuhat restitutsiooni läbi kannatada saanud saatusekaaslast , ja et millegagi maailmale kätte maksta , parkis portveini kolm seitset jultunult otse kõnniteele . 
552	NA	" Väljunud kabiinist , haaras ta tagaistmelt "" Tamme "" ja kiirustas kodutute varjupaika meenutava , peaaegu täielikult mahakoorunud värviga paraadukse suunas . "
552	NA	 Maupassant olevat armastanud veeta aega Eiffeli torni kohvikus - mitte , et ehitus talle oleks meeldinud , vastupidi , kuid , nagu ta ütles , see olevat ainus koht Pariisis , kuhu mainitud monstrum ei paista . 
552	NA	 Nii ka Luik : bareljeefiga maja nelja seina vahel õnnestus tal harilikult unustada nende seintega seotud mured . 
553	NA	 Ase eestoas oli muidugi nagu alati koristamata , ja võis seda üldse asemekski nimetada - niisama , ajutine küljealune , umbes nagu õlekuhi tsaariaegses postijaamas : pleed made in Chile ( indiaanlased kasutasid niisuguseid ilmselt eesli turjakattena ) , ostetud nostalgiast esimese ( ja vaata et ainsa ) armastuse , sinjoriita Dolorese järgi ( keda üles leida ei õnnestunudki ) , selle all üks , ja tõtt öelda sugugi mitte kõige puhtam lina , ja omakorda lina all nahk- , kuid ometi vaid diivan . 
553	NA	" "" Kui ma ükskord abiellun , "" mõtles Luik , "" hakkan ma iga öö magama voodis . "" "
553	NA	 See mööbliese ei puudunud praegugi tema korterist , kuid asetses tagatoas , liiklemine kus oli raskendatud põrandal lebavate raamatuvirnade tõttu , millest Luik viitsis üle ronida ainult siis , kui Ottilie teda külastas . 
553	NA	 Nad võtsid käest kinni ja astusid hästi ettevaatlikult , sest vähimagi komistuse puhul tõusis köidetest tolmupilvi , mis pani nad aevastama ja köhima . 
553	NA	 Mõnikord tüdines Ottilie lõputust ninanuuskamisest ja ruineeris Luige tundlikku kuulmismeelt vana käsitolmuimejaga , kuid viimase kasutegur oli väike ja üldse eelistas peremees säästa armukest teenijannale kohastest toimetustest . 
553	NA	" "" Kas sul kodus tõesti valitseb nii piinlik puhtus , et sa suisa igavusest uut tegevusvälja otsid ? "" pahandas ta sarkastiliselt , kuid õrnalt . "
553	NA	 Muide , südames andis ta aru , et hoolitseb rohkem oma sõltumatuse kui Ottilie mugavuse eest : aga kui pankur Salvei truudusetu naine harjub tema juures ära ega tahagi siit enam lahkuda ? 
554	NA	" "" Niisiis , mu daamid ja härrad , millest me alustame uut ilusat elu ? "" mõtles Luik , asetanud "" Tamme "" tüvega seina poole , kus see väga õnnestunult jäi varjama bordüüri juurest lõhkikärisenud tapeeti , ja et midagi efektsemat hetkel ei meenunud , siis otsustas väikese nikotiiniannuse kasuks . "
554	NA	 Kui kaua oli ta sunnitud elama isegi enesehävitusest saadava naudinguta ! 
554	NA	 Kas siis neid kiiruga pahvitud sigarette , mida loobiti välja autoaknast või litsuti lömmi nõupidamisruumi tuhatoosi , tohtis lugeda tõeliseks suitsetamiseks ? 
554	NA	 Ei , ka mürkainetele andumine nõudis meelerahu . 
554	NA	 Vaat kohe me istume ja lõdvestume , mõtles Luik , ja täpselt nii ta toimiski : tugitool ( samuti nahk- ) kägises , kuid pidas vapralt vastu - see ei lagune veel niipea , hea vana Esimese Vabariigi aegne tugitool , koos diivaniga papa Haraldi pärandustombu mõnusaim komponent . 
555	NA	 Edasi pidanuks kergitama küünarnukki , et urgitseda pintsakutaskust sigaretipakk , kuid Luigele see kohmakas ja ebaesteetiline , sügamist meenutav liigutus ei meeldinud , ja pealegi - mis õiget mõnu suudabki pakkuda odav ameerika tubakas ? 
555	NA	 Seepärast sirutas ta käe diagonaalis üles ja õngitses riiulilt , tillukese , Eiffeli torni kujutisega portselanvaasi ja seal vist juba kolm nädalat köökiviimist ootava tühjaksjoodud veiniklaasi vahelt plekist sigarillotoosi , millega ta kunagi Läänest naastes oli hulk aega semude ees hoobelnud - Nõukogude Liidus võis nii peent pinutagust leida ainult valuutapoe letilt . 
555	NA	 Toosi toonane sisu oli küll ammu sõna otseses mõttes haihtunud õhku , aga vormi oli Luik alles hoidnud , ja kui avanesid piirid ning sigarillosid hakkas Hollandist tulema nagu Vändrast saelaudu ( vaid poolenisti õigustatud võrdlus , sest ehkki pärast iseseisvumist algas niisugune üleüldine metsalangetamine , mida ajalugu ei mäleta , müüdi selle saadused edasi välismaale , ja enamalt jaolt töötlemata kujul ) , lubas ta endale palgapäeviti väikese väljamineku , paigutades ostu ümber endisesse , küll veidi roostes , kuid selle võrra õilsamasse vutlarisse . 
556	NA	 Karpi oli jäänud kõigest kaks sigarillot , kuid erinevalt varasemast täna tagavarade kokkukuivamine Luike ei erutanud - männik oli rahaks konverteeritud , ja ta võis hulk aega hankida ekvivalentset kaupa peaaegu piiramatus koguses . 
556	NA	 Luike võis kõhklusteta liigitada parandamatute raiskajate kilda - kuid see-eest polnud ta kitsipung , mis teda resoluutselt eristas eestlaste enamikust . 
556	NA	 Kui ta kohe täna ei tagastanud Juhanile hädapäevadel laenatud summat , siis tõesti vaid seetõttu , et ei teadnud teise šeff-semu konto numbrit ; ja kui iga keskmine kodanik tema asemel oleks käsitlenud sarnast infovaegust soodsa põhjendusena ebameeldiva hetke pikemaks edasilükkamiseks , siis Luik plaanitses kõige lähimal ajal sõita ise Tartusse ja lisada võla pidulikul tagastamisel sinistele kupüüridele pangaprotsenti asendav viskipudel . 
556	NA	 Muide ei tundnud ta niisugustest žestidest ise kunagi mingit naudingut , mis tõestas , et ta toimis loomusunnil , aga mitte tõstmaks oma väärtust iseenda silmis . 
557	NA	 Asetanud sigarillo otsapidi uude ja viimsesse asukohta , kahe siiani valge hambarea vahele , suudlemismaia keele lähedusse , küünitus Luik uuesti riiuli suunas , et võtta ka välgumihkel , kuid ei leidnud seda harilikult kohalt . 
557	NA	" Ta muutus rahutuks : ikkagi Brodski kingitus , kallis mälestusese , mille mentaalne väärtus oli vahepeal ootamatult , ja koguni kahel korral tõusnud - esiteks siis , kui kuulsale tuttavale Nobeli preemia omistati , ja teiseks alles hiljuti , sel kurval põhjusel , mis meid kõiki ükskord vastavalt usutunnistusele kas liidab või lahutab ( "" Oh , armsamate hinged kaugeil tähil ... "" ) . "
557	NA	 Sõrmed naasid riiulilt tolmusena , ja Luik , kes ei sallinud ihumustust , muutus veel närvilisemaks ; kuid nii suureks tema ähm siiski ei kasvanud , et ta oleks püsti karanud ja hakanud kirjandusloolist suveniiri mööda korterit taga otsima . 
557	NA	 Kadumisoht oli välistatud , Luik ei kandnud mihklit kunagi endaga kaasas , niisiis pidi too lebama mõnel teisel riiulil - ja las lebab , las puhkab , kas siis meil , metsavabariigis puuduvad muud , lihtsamad tulevahendid ? 
558	NA	 Nii talitas Luik lõpuks ikkagi vastupidiselt esialgsele soodumusele , tõstis küünarnuki kohmakalt üles ja otsis taskust tikutopsi . 
558	NA	 Hetk hiljem hakkasid ninaretseptorid esimestele aromaatsetele suitsujugadele reageerides meeldivalt surisema - rohkem lõhna kui nikotiiniuima pärast ei raatsinudki Luik loobuda halvast harjumusest . 
558	NA	" Ta viis keha raskuskeskme taha , toetas selja - lõpuks ometi ! - vastu pehmet ( nahk- ) tuge , heitis hajameelse pilgu enda ümber ( "" kuidas elad , kuidas elad , Luigekene , ära küsi , ära küsi , Rebasekene ! "" ) ja märkas "" Absindijoojaid "" . "
558	NA	 Nende nägudelt peegeldus , nagu alati , sõnatu ahastus , ja Luik tänas Taarat , et Ledal ei õnnestunud teda samasuguseks inimvareks muuta . 
558	NA	 Vastupidiselt tavakujutlusele naine alateadvuses ju vaid rõõmustab , kui abikaasa viina vastu ükskõikne pole , sest igat alkohoolikut rõhuv aprioorne süütunne võimaldab teda kergesti juhtida soovitud suunas - nagu jalgratast . 
558	NA	 Tõepoolest , kas leidub eeskujulikumat meest kui heasüdamlik napsivend , kes vastuvaidlematult täidab kõik naise korraldused ? 
558	NA	 Niisuguse elukaaslase kujundamise nimel võib isegi pingutada , talle klaasikese õlut hommikul voodisse tuua - kas jaksab keegi , kes vaevleb pohmeluses , kiusatusega võidelda ? ... 
558	NA	" "" Inimene pole joodik nii kaua , kuni ta ei paranda pead , "" oli öelnud papa Harald , kui Luik ükskord väga kudenud olemisega temalt rublat tuli küsima - ainult tänu sellele hoiatusele , ja austusele vanemate ning seega kogenumate inimeste vastu ta Leda seatud lõksust välja rabeleski . "
559	NA	 Alkoholivastase enesesisenduse lõpptulemus oli ootamatu : Luik tundis janu . 
559	NA	" Miks ma küll kõrvaltänava poe ees ei peatunud , pahandas ta endaga , niisuguse sündmuse puhul nagu ametist lahkumine võinuks endale pudeli õlut lubada ( ainult õlut muidugi , sest midagi muud Luik üksinda ei joonud - jälle kooskõlas papa Haraldi sõnadega , kes ühel teisel puhul oli lausunud : "" Inimene võtku viina ainult heas seltskonnas ja korraliku sakusmendiga . "" ) . "
559	NA	" "" Õlut ... ? "" mõtles ta samas selle imeliku paanikaga , mis tabab inimest , kes järjekordselt diagnoosib endal skleroosi , "" ... aga kas ma ei ostnud siis eile Narvast naastes tee peal ühe pudeli ? "
559	NA	 Kuhu ma ta panin ? 
559	NA	" Kas tõesti jätsin autosse ? "" "
559	NA	" Kui nii , tulnuks sooritada tüütu teekond trepist alla ja tagasi , riskiga kohata naabrimees Potti , kes tavaliselt umbes sel kellaajal lõpetas päevased askeldused ning igatses joomakaaslase järele - kuid keda ei saanud mingi hinna eest liigitada papa Haraldi "" hea seltskonna "" mõiste alla . "
559	NA	" "" Aga äkki ma tõin pudeli siiski üles ja torkasin kuhugi ? "" arutles Luik ja hakkas juba koostama otsinguplaani , kui helises telefon . "
560	NA	" "" Kas tõesti Andreas ? "" mõtles ta hirmunult . "
560	NA	 Kohe selgub , et üle hulga aja on tabatud mõni illegaalne immigrant , kes julgelt opereerib otsekui täiesti seadusliku passiga . 
560	NA	 Kuid samas ta taipas , et rõkkab normaalne , toatelefon , mille numbrigi ülemus on ammu unustanud . 
560	NA	 Ottilie ? 
560	NA	 Kuid armuke polnud arhailise aparaadi parooli kunagi teadnudki . 
560	NA	" "" Aga kes siis ? "" mõistatas Luik , püsti tõustes ja liikudes ümber laua sinna , kus diivani kõrval maas lebas väike must eboniitkoletis . "
560	NA	" "" Ega ometi Öö ? "" "
560	NA	 Tütre meenutamine kutsus sisemuses esile kahtlaselt tundelise nõksatuse , mille Luik ka praegu , temast kahesaja kilomeetri kaugusel viibides puht teeningu mõttes karmilt maha surus – nagu peabki tegema inimene , kellel lasub vastutus kasvava põlvkonna pärast . 
560	NA	 Muide , täiesti mõttetu donkihhotlus , sest tänapäeva demokraatlikus ühiskonnas ei saa ükski isa kasvatada lapsi ka mitte siis , kui ta elab nendega ühe katuse all : vähimagi surve korral võib laps ta oma õiguste rikkumise eest lihtsalt kohtusse kaevata . 
561	NA	" "" Halloo , "" ütles Luik ebamääraselt , otsustamata veel , kas tarvitada meloodilist või ametlikku tämbrit - sõltus helistaja isikust . "
562	NA	" "" Luik ? "" "
563	NA	 Inimeste välimus muutus aastatega , aga hääl jäi miskipärast samaks . 
563	NA	 Klassivend Ivar Ümiseja , stsenarist ja lurjus , vaenlane number üks . 
563	NA	" "" Luik on KGB agent , kuidas teda muidu riigist välja lubati ? "" - niisugust kuulujuttu levitas see tõbras tema , organisatsiooni "" Noor Eestlane "" liikme kohta , ja tema ei tohtinud alatut laimu isegi avalikult ümber lükata , sest tegelik Läände-sõidu põhjus pidi jääma saladuseks . "
563	NA	 Ja nüüd , pärast paljusid aastaid , helistab kaabakas talle koju , nagu poleks midagi juhtunud - missugune jultumus ! 
563	NA	 Mida ta tahab , kas andeks paluda ? 
563	NA	 Vaevalt küll . 
564	NA	 Kaks tugevat impulssi võitlesid Luige sisemuses : uudishimu ja autunne . 
564	NA	 Viimane võitis . 
565	NA	" "" Halloo , "" kordas ta mahedalt . "
565	NA	" "" Halloo , ma ei kuule teid . "" "
566	NA	" "" Luik ? "
566	NA	" Halloo , Luik , see olen mina , Ümiseja ! "" "
567	NA	" "" Halloo , ma ei kuule teid ! ... "
567	NA	" Vajutage nupule . "" "
568	NA	 Lisanud selle pealtnäha loogilise , aga tegelikult sadistliku soovituse ( mõtle ise , Ümiseja , mis nupule vajutada ! ) , pani Luik toru ära , tõmbas juhtme , vältimaks edasisi tülitamiskatseid , seinast välja , ning oleks kindlasti järgmised kümme minutit kulutanud tarbetule mõistatamisele , mida Ümiseja temast ikkagi tahtis , kui poleks märganud parketil , just selle koha kõrval , kus keset määrdunud tapeeti helendas pistikupesa , vaikselt ja väärikalt oma tundi ootavat tumedat õllepudelit . 
568	NA	 Muidugi , ta jättis selle sinna , et enne uinumist ära juua , aga niipea , kui pehme ja karvane pleed made in Chile , mida eeslid nii väga armastasid , vajus väsinud kehale , lakkas reaalsete jookide maailm tema jaoks olemast , asendudes , sõltuvalt Une-Mati tujust , kas guuriate hellituste või Hollywoodi filme meenutavate košmaaridega . 
569	NA	" "" Elagu püha kurat ja tema õhtusöömaaeg ! "" mõtles Luik eufooriliselt . "
569	NA	 Kui toimetada läbiotsimine külmutuskapis , leiab sealt äkki sakusmendigi . 
569	NA	 Ta tõstis pudeli maast ja heitis suspektse pilgu enda ümber . 
569	NA	 Muidugi olnuks mõnus einestada normaalse , suure ja kõrge söögilaua taga , aga just selline mööbliese Luige majapidamises puudus - papa Harald oli mamma Linda juurest inglise moodi lahkudes kaasa viinud ainult kabinetisisustuse , mis oli muide täiesti üleliigne džentelmenlikkus , sest mamma einestas nagunii köögis . 
569	NA	 Väikese ümmarguse laua taga , mille ääres Luik äsja sigarillot nautis , oli papa koos kolleegidega varem mänginud preferanssi , ja otsekui kinnitamaks papa valiku õigsust kattis seda elegantset tisleriteost praegugi paks kord eradetektiivide lemmikasitõendit , tuhka . 
569	NA	 Tegelikult pidanuksid suitsetamisjäägid koonduma väikesele musta värvi puutaldrikule , mida hoidis reite vahel käed ekstaasis pea kohale sirutanud keraamiline neegritar ( kitš , kuid südamele armas , ikkagi Öö kingitus ) , kuid see oli konisid ammu täis ja ajas üle nagu kastrul siis , kui Luik vahetevahel kangelaslikult , sootunnuseid eirates pakisuppi keetis . 
569	NA	 Õlut võis niisuguse , peaaegu hõbehalli laua taga ehk veel kuidagi juua , kuid nälja kustutamine ei tulnud küll kõne allagi - hügieeniküsimustes oli Luik range , eristades poeetilist segadust elementaarsest mustusest . 
569	NA	 Kurbusega mõtles ta tagasi möödunud sajanditele , kus kraamimine härrasmehe probleemide hulka ei kuulunud , sest selleks olid teenijad , kes pühkisid , harjasid , kloppisid , viksisid ja pressisid . 
569	NA	 Luik ise oli niisugusest elukorraldusest näinud vaid riismeid nõukogudeaegse koduabilise näol , kelle värbamise mamma seadis papale abielu eeltingimuseks - külaapteekri tütar oli peen daam ja kõhkles kaua , enne kui nõustus mingi lonkurist arhitektuuriprofessori kosjadega , nähes selles enda jaoks ülekohtust mesallianssi . 
569	NA	 Kui koduabiline aastaid hiljem ootamatult suri , oli see hirmus löök , eriti mammale , sest ta pidi mõneks ajaks , asendaja leidmiseni ise pliidi äärde asuma - aga ka Luigele , kes veel palju aastaid hiljem ei suutnud taluda pannkoogilõhnagi ( ainus roog , mille valmistamist mamma oli õppinud ) . 
570	NA	 Nüüd , kus nõukogude võim oli läinud , nagu eestlased ütlevad , kõige liha teed , tohtis igaüks jälle ekspluateerida ligimest , aga saatuse irooniana olid vahepeal maailmas toimunud suured muutused , tööjõud aina kallines ja isegi üsna jõukad mehed praadisid endale ise biifšteeki . 
570	NA	" Tegemist oli kindlasti tsivilisatsiooni ummikteega , sest endised teenijad ei osanud kättevõidetud vabadusega midagi peale hakata , ainult äritsesid ja raiskasid , äritsesid ja raiskasid , nagu masinad , puhkehetkel aga mitte ei lugenud "" Puhta mõistuse kriitikat "" , vaid vaatasid seebiooperit . "
570	NA	 Luik ise oleks küll hea meelega tutvunud Königsbergi filosoofi klassikalise teosega , aga paraku oli raamat siiani eesti keelde tõlkimata . 
570	NA	 Ja ega seda enne ei tõlgitagi , mõtles ta , kuni masside mäss pole maha surutud ja demokraatiat pole taas asendanud pisut moderniseeritud feodalism . 
570	NA	 Et ajalugu ükskord normaalsesse sängi tagasi pöördub , Luik ei kahelnud , sest praeguse idiootide bakhanaali kõrval näis minevik , kus igaüks teadis oma kohta , tallipoiss kasis hobuseid , aednik kastis roosipeenart ja professor istus verandal ja mõtles , lausa geniaalsena . 
570	NA	 Hierarhiale rajatud ühiskondlikul formatsioonil oli ainult üks nõrk koht : et nautida tema eeliseid , pidid esmalt sündima professorina või vähemalt professori pojana . 
570	NA	 Luik püüdis ette kujutada , mis temast oleks saanud , kui ta oleks ilmavalgust näinud näiteks tallimehe perekonnas , kuid fantaasia tõrkus . 
570	NA	 Ta tundis , et tal on rohkem ühist hobusega kui kutsariga . 
570	NA	 Isegi hirmust KGB ees poleks ta eales toonud lappi ega pühkinud tolmu sellelt nägusalt peitsitud lauakeselt , mille taga papa Harald koos kolleegidega armastas trimbata armeenia konjakit , pakkuda viste ja misere'isid ja kiruda naisi . 
570	NA	 Aga kuidagi pidi ju õhtustama , kõht juba urises rahulolematult - ja Luik lahendas dilemma nii , et tõstis neegritari koos konidega ümber riiulile , tõmbas kopsud õhku täis ja puhus nagu tuulejumal laua tuhast enam-vähem lagedaks . 
570	NA	 Siis avas ta puhveti alumise sahtli , ekstraheeris viimase puhta laudlina ja kattis sellega tumeda pinna , kus ikka veel helkisid hallid viirud . 
570	NA	 Paratamatu barbaarsus , mille kõige käegakatsutavamaks tagajärjeks oli pesumajakulude järsk kasv – Ledat ta laudlinade osas umbusaldas . 
571	NA	 Köök , kuhu Luik järgnevalt sammus , tekitas temas täieliku ahastuse . 
571	NA	 Spengler oleks seda nähes oma teose otsast lõpuni ümber kirjutanud – vaat , kus tõeliselt loojus Euroopa ! 
571	NA	" Ta hakkas koguni kahetsema , et ei kohanud trepikojas Potti - isegi kui naabrimehe sõrmed värisesid ja teda poleks tohtinud lubada kraanikausi juurde , kuhu pikema aja vältel oli kogunenud Kuznetsovi serviisi viimaseid säilinud üksikelemente , oleks ta igatahes olnud võimeline likvideerima ääreni täis prügikoti ja vahetama endale õllerahaks tühjade pudelite armaada , mis sõjakalt kolksatas , kui Luik uksega nende lipulaeva nagu "" Estonia "" kummuli lükkas . "
571	NA	 Tsivilisatsioon hukkub , kui üks eskvaier enam kööki puhtana ei jaksa hoida , mõtles Luik . 
571	NA	 Aga mida teha ? 
571	NA	 Abielu , nagu praktika näitas , oleks üksnes kahekordistanud mustade nõude arvu ... 
571	NA	 Luik surus masenduse tahtejõuga maha , kükitas , rebis noaaegse külmkapi sanga väevõimuga enda poole , ja pidi hetk hiljem vaimustusest peaaegu joodeldama hakkama : pooliku ketšupipudeli , koltunud margariinipaki , sinepipurgi ja halvasti lõhnavate hapukapsaste taga lebas midagi , mille olemasolu ta oli sootuks unustanud . 
571	NA	 Väike tükk rokfori , peaaegu niisama väike nagu tema šanss pääseda eesti luule antoloogiasse - kuid ometi piisav , et meisterdada kaks või isegi kolm võileiba ! 
571	NA	 Luik püüdis meenutada , millisele ootamatule tujule võlgnes ta tänu selle geniaalse ostu eest , kuid keeruline riigiametiminevik ei paljastanud oma saladusi . 
571	NA	 Kindlasti oli see juhtunud enne , kui ta Narva komandeeringusse sõitis , ja et sinna oli teda saadetud praktiliselt otse maalt tulles , siis oli rokfor vähemalt kümme päeva vana . 
571	NA	 Ja mis siis ? 
571	NA	 Hallitama see ju ometi ei saanud minna ! 
572	NA	 Naasnud saagiga rõõmsalt tuppa , astus Luik taas puhveti juurde ja avas ülemise , kumera klaasukse . 
572	NA	 Kõike võis mõista - võis mõista , et papa Harald korjas raamatuid ja pilte , tavalist ja nahkmööblit , habemeajamisriistu ja petrooleumilampe ; aga et ta oli kollektsioneerinud serviise , see oli käsitamatu . 
572	NA	 Niisuguses harrastuses oli midagi üdini naiselikku , pigem võinuks portselani ja kristalli kokku osta mamma Linda , mehelt kapriiside jaoks valjuhäälselt raha nõudes - aga mamma ainult peksis , kohvikus keelt , ja kodus nõusid – neidsamu , mille hankimiseks papa nii palju aega ja raha kulutas . 
572	NA	 Jah , dekonstruktiivne tegevus on ikka lihtsam kui konstruktiivne , ning Luik oli miskipärast veendunud , et tobeda kõnekäänu kildudest , mis toovad õnne , mõtlesid välja hüsteerilised naised oma sigaduste õigustamiseks . 
572	NA	 Papa otsis hambaid kokku surudes välja liimipurgi , või kui häving oli täielik , siis harja ja kühvli , kuid jätkas kõigest hoolimata kangekaelselt vanas vaimus , täites puhvetiriiuleid üha uute supi- ja praetaldrikutega , pitside ja pokaalidega , ja muidugi lauahõbedaga . 
572	NA	 Eriti hoogustus kollektsioneerimine pärast seda , kui papa oli mamma juurest põgenenud – põhjus lahtiseletamist ei vajanud . 
572	NA	 Lõpuks sai nõusid nii palju , et need ei mahtunud enam korterisse ära , ja pärast papa surma evakueeris Luik osa serviise vanaisa Juliuse tallu , kus Tõllasepp nüüd baieri portselanist kaerahelbeputru helpis . 
573	NA	 Moodustanud lauale natüürmordi õlle ja rokforiga , vajutas Luik hambad õhtueinesse ( köögis oli leidunud naudingu krooniks isegi tükk saia ) , ja mõtles taas papale , keda ta ükskord koolist tulles oli näinud kodu lähedal pargipingil , lahtiharutatud paberitükk põlvedel , võileib käes . 
573	NA	 Häbenedes , et isa niimoodi , nagu hulgus , tänaval einestab , oli Luik temast ringiga möödunud , mida ta täna sügavalt kahetses . 
573	NA	" Sest ta teadis ju oivaliselt , teadis ka tookord , mis nimelt papa õue oli ajanud – kas ta vähe oli kuulnud mamma Lindat vangivalvuri häälega karjumas : "" Kui sa muidu ei saa , mine WC-sse ja söö seal , aga lauale ma seda haisvat hallitust panna ei luba ! "" "
573	NA	 Ja tal oli praegu topelthäbi , sest ta pidi endale tunnistama , et siis , lapsena oli ka ta ise rokfori peale nina kirtsutanud - inimese maitse areneb veel aeglasemalt kui tema seksuaalfunktsioon . 
573	NA	 Kahju oli tal papast ometi olnud juba siis , nii et kui too lõpuks kodunt lahkus ( Luik ise õppis siis juba Piiteris ) , käsitles ta seda kui igati normaalset sammu . 
573	NA	 Hämmastust , või pigem vaimustust tekitas üksnes see viis , kuidas isa emale , venelaste ütlust moodi , kätt lehvitas : ta võttis uude elupaika kaasa ainult kabinetisisustuse - kuid see-eest viimase knopkani . 
573	NA	" "" Ta on isegi naelad seinast välja tirinud , et need mulle ei jääks ! "" kisendas mamma Linda hüsteerias , kui Luik telegrammi peale sinjoriita Dolorese embusest koju jõudis . "
573	NA	 Nii taheti temas esile kutsuda viha enda sigitaja vastu , kuid tulemus oli vastupidine loodetule : Luik küll ohkis silmakirjalikult ja lohutas mammat , aga sisimas muigas kahjurõõmsalt : paras , kas sa vähe isa kallal tänitasid ! 
574	NA	 Õlle uimastaval toimel Luik haigutas ootamatult . 
574	NA	 Ta vaatas kella : teoreetiliselt oli unetund veel kaugel ; kuid harjunud elama nagu eskimo hülgekütt , kes sööb siis , kui avaneb võimalus , ja magab , kui silm kinni vajub , ei pidanud Luik mõistlikuks looduse kutsele vastu hakata . 
574	NA	" Tõustes jäi tema pilk peatuma "" Kaamelil "" , ja ta imestas , nagu alati , kui väga sarnanes see loom spiikeriga . "
574	NA	 Teda vaevas ainult üks küsimus : kumb kummast põlvneb , kas spiiker kaamelist või vastupidi , ehk teiste sõnadega , kas Darwini õpetus vastab tõele ka evolutsiooni suunalt või mitte . 
574	NA	 Kui jah , ja inimesed on arenenud loomadest , siis oli maailm oma olemuselt regressiivne nähtus , aga kui ei , siis progressiivne - sest selles , et loomad on paremad , targemad ja ilusamad kui inimesed , polnud võimalik kahelda . 
575	NA	 Kas samamoodi mõtles ka see idamaa filosoof , kelle raamatu järele Luik sirutas käe kohe , kui pleed made in Chile tema üle laotus , võis selguda täna , aga võis ka veel kauaks ajaks jääda saladuseks . 
575	NA	 Konfutsiuse väärtust oli võimatu üle hinnata – üle poole lehekülje ei kulunud kunagi , kui papa Haraldi korter täitus noorperemehe magusa norskamisega . 
576	 Neljas peatükk 	 Neljas peatükk 
577	 Tiiger 	 Tiiger 
578	NA	 Luik ärkas vastiku tundega , et keegi silmitseb teda . 
578	NA	 Õhtul unustas ta kardinad ette tõmmata , ja nüüd tungis aknast sisse koiduvalgust , mis koloreeris toa dagerrotüüpiat meenutavatesse pruunidesse toonidesse . 
578	NA	 Õudusfilme Luik ei armastanud ( ta elu oli isegi piisav thriller ) , mis säästis teda moodsatest hirmudest a la keegi on öösel salaja korterisse tunginud . 
578	NA	" Ta otsis pilguga , kust impulss pärineb , ja märkas "" Tiigrit "" . "
578	NA	 Too lebas liikumatult ja vahtis ainiti ning otsekui mingi kummalise põlgusega Luige suunas . 
578	NA	" Oli tahtmine pugeda peitu , muutuda nähtamatuks , ja et kiskja hüpnoosist vabaneda , pööras Luik pea kõrvale , sinna , kus , jalad laiali , käed võrgutavalt üle pea , lebas "" Pariisi hoor "" . "
578	NA	 Kuid lihaselised reied ja mustendav Veenuse kink , mis harilikult tekitasid soovi helistada Ottiliele töö juurde , ei kutsunud täna esile mingit erutust . 
578	NA	 Mida ta minust ometi tahab , mõtles Luik , visanud veel ühe kiire pilgu tiigrile , kelle vöödid hämaruses sulasid ühte ja otsekui lainetasid , ning küünitas käe viimase sigarillo järele . 
578	NA	 Oli muidugi hirmus ebatervislik suitsetada enne hommikueinet ja isegi enne tassi kohvi , kuid midagi polnud parata - närvid . 
578	NA	 Kas tõesti üksindus , keskea kriis , ja mis nad veel räägivad , mõtles Luik - kui nii , siis ei jää muud üle , kui sõita tagasi Udmurtiasse , naist tooma ... Ja äkki tabas teda nagu elektrilöök . 
578	NA	 Silver ! 
579	NA	 Muidugi , kõiges oli süüdi amet , mis kurnab nii , et unustad lihase vennagi . 
579	NA	 Silver oli juba peaaegu pool aastat surnud , aga Luik sahmis ringi , otsekui poleks midagi juhtunud , ja isegi leidus päevi , nagu eilne , kus see sündmus , mille jubedust suurendas asjaolu , et vend valis maailmast lahkumiseks loomuvastase mooduse , enesetapu - talle kordagi ei meenunud . 
579	NA	 Oleks ta olnud sama vaba nagu okupatsiooni päevil , mõelnuks ta kindlasti sagedasti Silveri peale , võib-olla sagedaminigi kui venna eluajal . 
579	NA	 Jah , päris kindlasti sagedamini , sest kuni sa tead , et su lähedastega on kõik korras , pühendad sa neile vähem tähelepanu ; umbes sama toimub luuletajatega , kelle kohta öeldakse , et nende tõelist tähendust me mõistame alles siis , kui keha pole enam segamas ja jääb alles puhas vaim loomingu näol . 
579	NA	 ( Ka Luik ise seadis sellele psühholoogilisele tõdemusele teatud lootusi ) . 
579	NA	 Surm otsekui fikseeris inimese kui terviku olemuse , mõõtis ära igaühe väärtuse ja märgistas või häbimärgistas mälestuse , mis edaspidi muutus harva . 
580	NA	 Nii oleks pidanud juhtuma ka Silveriga , ja kui miski Luike eriliselt häiris , isegi ärritas , siis nimelt suutmatus venna märki tuvastada . 
580	NA	 Mõelda vaid , ta ei teadnud isegi , miks Silver oli otsustanud kiire , kuid kohutava lõpu kasuks ? 
580	NA	 Ja see polnud kaugeltki ainus ebamäärane pintslitõmme portreel , mis omal ajal oli Luigele tundunud nii selgena-selgena , hoopis selgemana kui tema enda segane saatus . 
580	NA	 Samal ajal kui tema seikles mitmel kontinendil ja vahetas naisi ja armukesi , pendeldas Silver aastate kaupa mööda üht ja sama maršruuti , kodunt tööle ja tagasi , ainsa erandina nädalalõpu bridživõistlused – aga sellelegi truudust säilitades . 
580	NA	 Teda justkui ei paistnudki huvitavat midagi peale matemaatika , perekonna ja suure šlämmi , kriminaal- ja ulmeromaanid ehk välja arvatud . 
580	NA	 Luigele näis see piiratusena , aga ta säilitas korrektselt vanuselist subordinatsiooni ega tikkunud venda õpetama , ainult aasis teda vahel , millele Silver omakorda vastas kerge irooniaga Luige patriootlike mõtete ja ebaterve eluviisi suhtes . 
580	NA	 Kuid Luik , ehkki boheemlane , oskas osavalt ühendada ideaalid ja reaalsuse , erinevalt Silverist , kelle põhjendamatu ükskõiksus elu materiaalse külje vastu oli matemaatiku kohta lausa hämmastav . 
580	NA	 Kui algas restitutsioon , pidi Luik Silverit lausa anuma , et too kirjutaks vähemalt avalduse kompensatsiooni saamiseks vanaisa Juliuse talu eest – maast keeldus vend kategooriliselt . 
580	NA	 Muidugi , Luigele oleks isegi kasulikum olnud , kui Silver oleks talle seadusega kuuluvast varast täielikult loobunud , kuid ta tundis nagunii venna ees südametunnistuspiina papa Haraldi testamendi pärast . 
580	NA	 Sest kui vaene papa mõned aastad enne perestroika algust , nagu eestlased ütlevad , kõrvad pea alla pani , osutus , et ta on kogu oma maise vara , nahkdiivan , millel Luik praegu ennast venna unustamise pärast hurjutas , kaasa arvatud , pärandanud nooremale pojale . 
580	NA	 Ühtaegu uhkus ja hirm täitsid selle uudise peale Luige toona veel üsna noort rinda , ta kartis , et Silver solvub , kuid too oli papa otsusesse suhtunud filosoofilise rahuga . 
580	NA	" "" Minu arust on meil rollid ammu jaotatud : sina oled papa poeg , ja mina mamma oma , "" oli ta naljatades öelnud . "
580	NA	 Seda ootamatum oli , kui niisugune stoiline , monogaamne ja kõiges peale rekontra ka huumorimeelega isik ühel pimedal sügisööl – aga missugune öö sügiseti pole pime ? – , jaksamata hommiku saabumist ära oodata , lahkus pigem nooremale vennale sobiva husaarliku uljusega vabatahtlikult teise , igavesse pimedusse . 
581	NA	 Jälestusega kustutas Luik sigarillo , mis enne kohvijoomist tundus veel mõrudam kui muidu , tühjale taldrikule , kus veel eile oli lõhnanud rokfor , ja tõusis , et võtta kapist Liia Long Dringi , tema teise naise kingitud siidkimono . 
581	NA	 Riietusese , mida nähes noorte naiskülaliste nägudele alati tekkis armuvõiduga peaaegu võrdset naudingut valmistav austus , oli küll juba peaaegu kakskümmend aastat vana , tema servad narmendasid ja kunagi ronkmust värv oli pleekinud varesehalliks , kuid asendada polnud teda millegagi – niisuguseid ihukatteid , kahtlustas Luik , ei õmmeldud vist enam Jaapaniski.Vananev keha lausa tuksatas mõnust , kui sile kangas tema vastu liibus , ja Luik , leidnud pisut julgust asjaolust , et teda selja tagant oli nüüdsest asunud kaitsma tikitud kulddraakon , sammus kõige vihatumasse kohta , vannituppa . 
581	NA	 Õigemini , vihatud oli see olnud varem , sest pärast Silveri surma Luik , jälitatud palju hirmsamatest seostest , otsekui ei märganudki enam laest kooruvat krohvi , kahhelseina , milles nagu halvasti hooldatud suus haigutasid tühimikud , ja roostes , tilkuvat kraani . 
581	NA	 Mõelda vaid , et samasuguses , ainult remonditud ruumis olid möödunud venna viimased sekundid ! 
581	NA	 Jaa , ta ei kadestanud Ülle Luike , kes hommikul silmi värvima siirdudes avastas abikaasa rippumas pesunöörist silmuses , lae alt kulgeva kuumaveetoru küljes . 
581	NA	 Minestusse lesk külmaverelise olevusena ilmselt ei langenud , aga kerge šokk teda küllap siiski tabas , seda enam , et polnud kedagi appigi hõigata – ainus tütar Tiina oli aastapäevad varem alustanud iseseisvat elu . 
581	NA	 Muide , selles viimases võis lesk süüdistada ainult ennast , sest nagu Luik mäletas , oli Silver nii varajase kodunt lahkumise vastu võidelnud , ja vaid Ülle ootamatu inertsus oli olukorra lahendanud Tiinale soodsalt – võib-olla emale ei meeldinud , et täiskasvanud tütre juuresolek tahtmatult rõhutab tema vanust . 
582	NA	 Luik pigistas nina kinni , kuid mitte abstraktse , vennapere musta pesu , vaid täiesti konkreetse , selle pärast , mis vedeles nurgas hunnikus . 
582	NA	 Ei , oli tõesti ülim aeg sõita kaugesse alevisse ja vahetada nähtav ja haistetav roppus puhaste ja triigitud linade vastu , seda enam , et müüdud männik võimaldas uhkelt tõmmata taskust rahakoti ja tasuda Ledale kolme kuu alimendid . 
582	NA	 Pelgalt kontrolli mõttes keeras ta lahti soojaveekraani , kuid see isegi ei korisenud – normaalsest kümblusest ei tasunud unistada enne , kui maja on vahetanud omanikku , millest aga unistada olnuks rumalus : praegune elas Austraalias ja laskis majal vaikselt laguneda , uus aga oleks alustanud renovatsiooni , ning esimese asjana tõstnud välja üürnikud . 
582	NA	 Niisiis oli mõistlik tunda rõõmu olemasolevatest mugavustest , mida Luik tegigi : ta loputas külma veega esmalt nägu , siis karvast rinda ja lõpuks kordamööda ka mõlemat jalga , seistes ise samal ajal nimele vähesobivas kure-asendis . 
582	NA	" Kuivatanud kõik kehaosad ühe ja sama , taas mitte kõige kõrgemat puhtusehinnet vääriva rätikuga , suundus ta "" El Paso serenaadi "" ümisedes kööki , süütas gaasi ja asetas tulele Ülle Luige õe Külliki Veetilga kingitud džezve – tarbeese , mis talle harilikult meenutas vennakäli kunagist armukest Pavel Sergejev-Estonskit . "
582	NA	 Kuid täna ei pruukinud vana semu ja nüüdne vaenlane hakata mõistatama , kelle hea mälu arvele kirjutada äkitselt ninna kippunud aevastus , sest Luike kimbutasid muud , tähtsamad probleemid . 
582	NA	 Mis küll võis juhtuda nende viie kuu jooksul , mis lahutasid Maria-mis-ta-teine-nimi-oligi , ühesõnaga , Tiina Luige pisitütre sündi Silveri surmast ? 
582	NA	 Sest katsikutel , kus Luik venda viimast korda nägi , ei jätnud too küll muljet peatsest enesetapjast , hoopis vastupidi , naeratas õnnelikumaltki kui eale kohane . 
582	NA	 Tõsi , kohtumine oli olnud lühiajaline , Luik kiirustas järjekordseid libakodanikke püüdma , kuid veerand tundi ta Tiina köögis , hõredalt kaetud laua taga siiski istus , ega lugenud Silveri näolt välja mingit muret . 
582	NA	 ( Muide , ta ei osanud seda sealt otsidagi ) . 
582	NA	 Ainult korra vend vihastas veidi , kui Ülle tema , Luige kingitud hõbelusika eksimatult papa Haraldi pärandustombu hulka kuuluvaks kvalifitseeris , kuid kaine mõistus ütles , et pärast kahekümne aastast abielu on pisihõõrumised paratamatud . 
582	NA	 Ka vanaisa rolliga paistis Silver igati rahule jäävat , mis Luigele isegi võõristav tundus – ta ise ei kujutanud küll ette , et võiks kunagi rõõmustada lapselapse , kiiktooli ja muude pensionipõlve lähedust ennustavate atribuutide üle . 
583	NA	 Luik hakkas juba arvutama , mitu aastat teda veel lahutab hirmsast hetkest , kui tema ainus seaduslik laps Öö sünnitamisikka jõuab , kuid nähtavale ilmunud mullikesed sundisid teda keskenduma kohvile . 
583	NA	 Sooritanud kõik rutiinsed operatsioonid , paterdas ta viimaks nagu part ( seegi on ühe Luige puhul niisiis võimalik ) , džezve käes , tagasi tuppa . 
583	NA	 Seal jäi ta nagu idioot korraks seisma , sest talle meenus küsimus , mis teda esimesed kuud peale tragöödiat kõikjal , nii hotellides , vanaisa Juliuse talus kui isegi Ottiliet rahuldades jälitas : kas tema viibimine tollel saatuslikul ööl Silverile kättesaadavas kauguses oleks midagi muutnud , kas võis näiteks olla , et vend talle surma eelõhtul helistas ? 
583	NA	 See oli nagu tema saatus , alati lahkuda kodumaalt just siis , kui siin midagi tähtsat sünnib , kas putš või perekonnatragöödia . 
583	NA	 Missugune kuri jõud oli teda küll ajanud ühte neetud Udmurtiasse , kust tal isegi pruuti ei õnnestunud kaasa tuua , sest kogu energia kulus hõimusugulaste rahvusteadvuse äratamisele ? 
583	NA	 Vastus oli muidugi lihtne : teda palus sinna sõita Juhan , kellele endale Venemaa ei andnud viisat – kuid seostada üdini ausat šeff-semu kurja jõuga Luige südametunnistus ei lubanud , ja nii ei jäänud muud üle , kui veeretada seegi patt venelaste kaela : miks nad tallavad jalge alla pärismaalaste õigusi ? 
584	NA	 Ta avas puhveti ja võttis sealt esimese ettejuhtuva Gardneri tassi.Valanud kohvi džezvest ümber , pidi ta veel pisut ootama , enne kui keel temperatuuri vastuvõetavaks tunnistas.Vahepealse aja kulutas ta mõttetule ringivahtimisele , midagi nägemata , midagi kuulmata . 
584	NA	 Ainult korra köitis tema tähelepanu raske kolksatus ja kirumislaadne mõmin , mis kuulutasid , et naabrimees Pott on jälle unes asemelt maha kukkunud – papa Harald selles akustilises efektis süüdi ei olnud , vaheseinad oli ta lasknud ehitada puidust sellepärast , et kunagi oli siin olnud üks suur korter , mille nõukogude võim , kolmandat tuba liigseks luksuseks pidades , ära tükeldas . 
584	NA	 Siis saabus taas vaikus , ning Luik tõstis tassi suule . 
585	NA	 Kui põhjast ilmus nähtavale tumepruun , ainult ennustamiseks , ja mitte joomiseks kõlbav niiske mass , läitis Luik päeva teise , juba vähem vastiku suitsu ( sigarillod lõppesid ning ta oli sunnitud naasma igapäevase odava margi juurde ) , ja manas vaimusilma ette õudse hommiku , kui ta rongilt maha astudes märkas perroonil vennatütre ja tolle ebaseadusliku abikaasa närtsinud , otsekui eksamil läbi kukkunud kujusid ning poeedi vaistuga kohe taipas , et on juhtunud midagi parandamatut . 
585	NA	" "" Tere , onu Martin , meil on sulle halb uudis . "" "
585	NA	" – "" Mis on juhtunud ? "" – "" Sinu venda ei ole enam . "" "
585	NA	" – "" Kuidas nii ? "" – "" Ta tappis enese . "" "
585	NA	" – "" Miks ? ! "" "
585	NA	 Vastust ei järgnenud , seda asendasid pisarad . 
586	NA	 Mis järgnevatesse tundidesse puutus , siis need meenutasid kõige rohkem teatrietendust , kus tema ei istunud sugugi harjumuspärasel kohal , publiku seas , vaid oli samuti , vastu enda tahtmist , lavale lükatud , ja pidi kogu aeg lausuma mingeid repliike ning võtma sisse teatud misanstseene , mida keegi - lavastaja ? - oli välja mõelnud , ja mida kõik teised näitlejad temalt ootasid ning ajuti isegi ette ütlesid . 
586	NA	 Teda viidi esmalt tuttavasse korterisse raudtee lähedal , mis lõhnas kuuseokste ja küünalde järgi , ja kus teda seisundiga , mida võis nimetada pühaks kurbuseks , tervitas musta riietatud , kaameks meigitud ja punaste , justkui ruužitud silmaalustega lesk ( mamma Linda oli juba tagasi Tartusse sõitnud ) . 
586	NA	 Raamaturiiulil seisis Silveri naeratav foto , mitmekordses suurenduses - teravad näojooned , suured , tugevad prillid , täpipealt Bill Gates , ainult kortsud sügavamad , nagu elevandil - ikkagi raske nõukogude elu . 
586	NA	 Lese ilme oli äraolev , käepigistus lõtv , ja ta demonstreeris apaatselt valmisolekut võtta vastu Luige kaastundeavaldus ( kes temale pidi kaasa tundma ? ) . 
586	NA	 Vabanda , et me sind ära ei oodanud , aga me ei teadnud , millal sa tagasi jõuad , sa ei vastanud telegrammile . 
586	NA	 Muidugi , me kaalusime võimalust hoida teda mõnda aega külmetuses , aga sinu ema palus , et me ei viivitaks , ta tundis end halvasti . 
586	NA	 Ei , ära karda , kremeerima me ei hakanud , ostsime kalmistuplatsi . 
586	NA	 Maale , isa kõrvale ? 
586	NA	 Anna andeks , selle peale me ei tulnud . 
586	NA	 Ja kes hakkaks sinna sõitma , hauda korras hoidma ? 
586	NA	 Ega ometi sina , sul ju nii palju tööd ? 
586	NA	 Muide , sinu pärg seisab teiste kõrval , lindile on kirjutatud , et sinu poolt . 
586	NA	 Ei , raha pole vaja maksta , me ostsime selle Silveri säästudest . 
586	NA	 Ei , mitte mingil juhul . 
586	NA	 Tahad muidugi sõita vaatama ? 
586	NA	 Palun väga , Jannu ja Tiina viivad su ära . 
586	NA	 Sa vabanda , mulle käib see hetkel üle jõu . 
586	NA	 Ah et miks ta seda tegi ? 
586	NA	 Ära karda , sinu süüd selles pole . 
586	NA	 Ei , kirja ta maha ei jätnud . 
586	NA	 Ei-ei , pole mingit kahtlust , et ise . 
586	NA	 Kus see juhtus ? 
586	NA	 Vannitoas . 
586	NA	 Ma loodan , sa ei taha kohta üle vaadata . 
587	NA	" Talle pakuti tass kohvi ja tükk kuiva peieštritslit ( ainult kõige kitsam ring , saad ise aru , sellisel puhul rahvast kokku ei kutsuta ) , ning sõidutati kalmistule , kus ta juhmilt tunnistas värsket , lilledega kaetud hauda , ja eraldi osutuse peale üht leinalinti , millele oli kirjutatud : "" Armsale vennale Silverile . "
587	NA	" Martin . "" "
587	NA	 Ja kõik . 
587	NA	 Sellest ajast peale polnud ta kedagi näinud . 
588	NA	 Luik vaatas ringi : toaga olid vahepeal toimunud suured muutused , pruunidest toonidest polnud enam jälgegi , kõik oli kuldne ja sätendas , otsekui õigeusu kirik , üksnes viirukihais puudus ja papi monotoonne palvejoru . 
588	NA	 Päike oli tõusnud linna kohale , mille algupärane nimi kinnitas , et siingi on miskit mäda . 
588	NA	 Luik oli täiesti kursis soome-ugri rahvaste kõrge suitsiidiprotsendiga , kuid ta teadis ka , et eeskätt tõukavad seda üles üksildased alkohoolikud . 
588	NA	 Silver Luik polnud ei üksildane ega alkohoolik . 
588	NA	 Muidugi , mõnes mõttes oli temagi üksi – nagu iga normaalne mees - , kuid see polnud veel põhjus , et lõpetada elu silmuses . 
589	NA	 Õuest kostis hommikusi hääli , autokari siirdus kapitalismi džunglisse toiduotsingule . 
589	NA	 Äkki lõikus sellesse tuhmi lõrinasse karja juhi kime huile . 
589	NA	 Kas politsei või kiirabi , arutles Luik , ja jõudis järeldusele , et küllap politsei ( arstiabi oli iseseisvuse tingimustes degradeerunud ) . 
589	NA	 Semu Varrak tahtis teda võtta kaasa Aafrikasse safarile , aga jõi ennast enne surnuks ( ka üks enesetapu võimalusi ) , ja nii ei osanudki ta öelda , kui palju see hääl , mida ta praegu kuulis , tegelikult sarnaneb elevandi pasundamisega – lapsepõlve Tarzani-filmid ei kujutanud veenvat tõendit . 
589	NA	" Ta pööras pilgu seina suunas ja nägi läbi kullatolmu taas "" Tiigrit "" . "
589	NA	 Kiskja pilk oli küll endiselt põlglik , aga nüüd oli sellesse segunenud justkui pisut lootust . 
589	NA	" "" Rahu , sõber , iga asi omal ajal , "" mõtles Luik . "
589	NA	 Lõpuks , ta polnud need pool aastat puhanud , ta oli riiki taastanud – ja võrreldes kukutamisega oli see sada korda raskem . 
589	NA	 Nüüd aga , vabana , asub ta viivitamatult , ja sugugi mitte kirjanduslikust huvist , vaid kõige sügavamast , vennalikust truudusest välja selgitama pealtnäha mõistetamatu enesetapu põhjusi . 
590	NA	 Ära karda , sinu süüd selles pole . 
590	NA	" "" Aga kelle on ? "" mõtles ta , siirdudes kööki , habemeajamiseks vett soojendama . "
591	 Viies peatükk 	 Viies peatükk 
592	 Pulmad 	 Pulmad 
593	NA	 Salk mitmesuguses gabariidis neiukesi , seljas eri värvi ja tegumoega , kuid ühtviisi lohmakad dressid , paiskus lõkerdades riietusruumist spordisaali ja hakkas sumbuurselt , sellise maksimaalse ebakorrapärasusega , mida oleks kadestanud isegi Browni liikumine , loopima korvi poole neile ilmselt üle jõu käivaid palle . 
593	NA	" Sergejev sulges ohates "" Clockwork Orange'i "" ja otsis taskust bloknoodi . "
593	NA	 Alanuks praegu meeste treeningtund , võinuks rahulikult jätkata tutvumist suure anglo-ameerika kirjanduse talle siiani tundmatu , psühholoogiliselt novaatorliku ja väljendusviisilt intrigeeriva , seksuaalse meistriteosega , kuid praegustes tingimustes ei tulnud see kõne allagi - naised oskasid isegi aeglasemalt joostes ja madalamale hüpates täita võimla mingi eriti ärritava närvilisusega . 
594	NA	 Mis siis ikka , eks asugem tööle , ütles Sergejev endale , ja püüdis kokku lugeda , mitu kehakultuurlast tema silmapiiril virvendab . 
594	NA	 Ülesanne osutus ootamatult keeruliseks , sest naised ei tahtnud hetkegi paigal püsida , vahetades kohti nii palliga kui ilma , kuid Sergejevi keskendumisvõime vastu nad siiski ei saanud . 
594	NA	" Rahulolevalt ühmanud , maalis ta peagi bloknoodi järgmisse , tühja lahtrisse arvu "" 12 "" , ja lisas sellele tähe "" N "" . "
594	NA	 Niisiis oli tuvastatud , et soniga bolševiku nimelise aparaaditehase võimlas viibis tuhande üheksasaja seitsmekümne juba üpris mitmenda aasta sel ja sel kuupäeval ja kellaajal täpselt tosina jagu naissportlasi . 
594	NA	 Tegemist oli märkimisväärse teadusliku faktiga , ja Sergejev nautis juba ette Lambert-Humberti tõsimeelset nägu , kui too sellesse süveneb . 
594	NA	 Huvitav , mida ta nende arvudega mõõta kavatseb , kas valatud keskmist higi ühe inimese kohta ? 
594	NA	 Või ülemaailmse proletaarse revolutsiooni lähenemiskiirust ? 
594	NA	 Kas leidus siis üksainuski inimene , kes ei teadnud , et seda revolutsiooni ei tule kunagi , sest kellelgi peale mõnede neegrite ja indiaanlaste ei võinud tekkida tahtmist vahetada töötu abiraha töö eest makstava abiraha vastu , ning ainsaks viisiks , kuidas inimkonda ümber veenda , oli külma sõja asendamine kuumaga , milleks marasmaatikutest koosneval Poliitbürool , ptüi-ptüi-ptüi , paistis siiski julgusest puudu jäävat ( paradoksaalne , kuid fakt , et just surmale kõige lähemale jõudnud isikud on ka kõige ettevaatlikumad , ehkki neil justkui pole enam midagi kaotada ) . 
595	NA	 Niisiis oli selge , et töö , mille peale ta oma aega kulutab , on totaalselt mõttetu , et see kainelt võttes polegi töö , vaid pigem rituaal , umbes samasugune nagu 1917. aasta ebaseadusliku riigipöörde tähistamiseks korraldatav traditsiooniline rongkäik , kus ta hiljuti Instituudi kollektiivi kolonnis vinge tuule ja lumelörtsi käes oli sunnitud lonkima - kuid nagu iga rituaal , oli seegi palju kohustuslikum ja tähtsam kui tõeline töö . 
595	NA	 Niisugust hinda pidi ta maksma mõnu eest põõnata poole päevani , siis juua Merlini seltsis tass kohvi ( Tiia erinevalt temast kiirustas varavalges Instituuti ) , lugeda , vahtida lakke , pärast sõita trollibussiga südalinna , jalutada keskaegsetel tänavatel , uurida gooti ning pseudo-gooti kirikute eri kujuga torne - harilikult võrreldi neid odadega , kuid see polnud üldse täpne , ühed meenutasid süstalt , instrumenti , mida Sergejev lapsepõlvest saadik arstist ema käes oli näinud , teised kummulikeeratud , lahtilõikamata tipuga lehtrit ja kolmandad hoopiski mitmeastmelise kanderaketiga kosmoselaeva - , või nautida võhivõõrast keelt , mida võis kuulata nagu linnulaulu , midagi taipamata , ja mille kõrval kaasmaalaste suust aeg-ajalt kostvad repliigid ( venelasi oli siia tõesti palju siginenud ) mõjusid peaaegu pühaduserüvetamisena . 
596	NA	 Kõige enam meeldiski talle anonüümsus - et keegi teda ei tunne , ei tülita ega püüa reguleerida tema käitumist . 
596	NA	 Lõpuks ometi vabanes ta nendest tuhandetest niidikestest , mis teda kodulinnas käsist ja jalust sidusid . 
596	NA	 Siin polnud karta , et Nevskile jõudes sind kohe hõikab mõni tuttav boheemlane , ja algab pikk teekond mööda linna õllesaale , mis lõpeb alles pimeduses . 
596	NA	 Tõsi , puudus ka Nevski , puudusid üldse laiad ja sirged prospektid , puudus Ermitaaž – kuid uus ümbrus täitis hinge mingi senitundmatu tundega , ja isegi inspireeris rohkem luuletama , ehkki avaldamislootuseta , sest riik oli ju samaks jäänud , ja tsensuur ei maganud . 
597	NA	 Sergejev asetas bloknoodi ja pastapliiatsi pingile ja jäi igavusest uudistama enda ees rulluvat vaatemängu . 
597	NA	 Neiukesed olid vahepeal jagunenud kahte leeri ja takistasid nüüd hirmus vastutustundlikult ja isegi kurjalt , üksteist ribikontidesse tagudes ja võimaluse korral jalust maha niites vastaseid ainsat allesjäänud , ja endiselt liiga rasket palli korvi saatmast . 
597	NA	 Leidus nende otsekui õrnemast soost olevuste seas kas või üksainus , kelle välimus oleks kutsunud harrastama temaga üht teist , kõige intensiivsemat kehakultuuri ? 
597	NA	 Vastus oli eitav . 
597	NA	 Päris kindlasti oli nende tüdrukute koht pigem kosmeetiku juures kui võimlas , ükskõik mida sellest ketserlikust mõttest ka ei arvanud ajastu au , mõistus ja südametunnistus , Kommunistlik Partei . 
598	NA	 Tiia ja Merlin olid siinsete proletaarsete piigadega võrreldes kaunitarid , rääkimata juba nende vaimuomadustest . 
598	NA	 Tiia kui mõistusepärase olevusega tasus arutada iga otsust , ta asendas peeglit , mille pealt mees võis järgi kontrollida oma mõtete väärtust . 
598	NA	 Kuid ka sõbranna voorused köitsid : väike , elegantne , kitsaste roosade huulte ja pirnikujulise torsoga Merlin ( Sergejev esitas eriti suuri nõudmisi puusadele , nähes nendes naiselikkuse selgeimat materiaalset väljendust ) , täitis nende ühiskorteri mingi erilise , erootilise auraga . 
598	NA	 Ahvatlevalt liikus ta toa ja köögi vahet , tumelilla džemper liibumas väikestele ümaratele rindadele , demonstreerides varjamatut põlgust rinnahoidja kui kodanliku igandi suhtes . 
598	NA	 Tiia äraolekul suitsetasid nad sageli koos köögis , ja siis koketeeris Merlin rohkemgi kui sünnis , kõigutas üle põlve tõstetud jalga , naeris vallatult ja pildus jultunud , isegi häbituid pilke . 
598	NA	 Sergejev püüdis kujutleda Merlinit kiljudes , pall kaenla all , mööda saali jooksmas , kuid loobus sellest kohe – kaasüürilisele võinuksid sobida üksnes graatsilised tantsulaadsed liikumised võimlemislindiga ; kuid veel tõenäolisem , et Merlin oleks siiagi kaasa võtnud oma vanaaegse , kujult tillukest elevanti meenutava kirjutusmasina , torganud sigareti suhu ja hakanud kõigutamatult trükkima , sadade kaupa täites musta rasvase šriftiga õhukesi paberossipaberi lehekülgi . 
598	NA	 Tekstid , mis väljusid elevandi kihvade vahelt , paljastasid riigi türanniat , ja Tiia ning Merlin olid veendunud , et neid hakkavad lugema inimesed kogu maailmas . 
599	NA	 Viimasel hetkel märkas Sergejev , et suur pall lendab otse tema pea suunas - kinni püüda seda oli juba võimatu , aga endise viievõistleja reageerimiskiirusest piisas , et käsi ette tõsta , ja nii jäi ninaluu esialgu terveks . 
599	NA	 Ei , see polnud enam mitte lihtsalt väljakannatamatult igav - see oli ka eluohtlik . 
599	NA	 Ta vaatas kella : kõigest pool seitse . 
599	NA	 Kulub terve igavik , enne kui need kehakultuurlased duši alla kaovad – aga tänases tunniplaanis seisis veel kaks rühma . 
600	NA	" Vargsi , nagu kartes , et Lambert-Humbert teda näeb , avas Sergejev uuesti bloknoodi , mõtles natuke , ja kirjutas eelviimasesse lahtrisse arvu "" 10 "" , ning viimasesse - "" 6 "" . "
600	NA	 Palju neid naisi ikka leidub , kes julgevad õhtul pimedas mööda linna ringi kõndida ! 
600	NA	" Jäänud rahule oma deduktiivsete võimetega , libistas ta kantseleitarbed ja "" Clockwork Orange'i "" salamahti taskusse , tõusis ning jalutas rahulikult ja väärikalt võimlast välja - otsekui korraks suitsetama . "
601	NA	 Kõrvad lennukisõidust veel lukus , vaatas Tiia ärevalt ringi . 
601	NA	 Polnud sugugi võimatu , et kohe astub tema juurde ilmetu näoga erariides mehike , näitab vilksti töötõendit , ja palub järgneda . 
601	NA	" Musta "" Volga "" uks avaneb , ta sõidutatakse julgeolekusse ja otsitakse kõigepealt läbi . "
601	NA	 Mahukast käekotist puistatakse kontorilauale lasu keelatud kirjandust , ja algabki ülekuulamine : kust te selle saite , kes teile andis ja nii edasi ? 
601	NA	 Tema muidugi salgab kõike , ütleb , et näeb raamatuid esimest korda , kott lebas lennukis pakiriiulil , kui tema magas , paljugi , mida sinna toppida võidi , aga siis näidatakse talle fotot temast endast , hetkel , kui ta väljub Moskvas ühe tuntud dissidendi , akadeemik Sahharovi abilise korterist , ja küsitakse , kes see on , kas Pärsia šahhi naine ? 
602	NA	 Kuid keegi ei paistnud Tiia vastu huvi tundvat , ja ta rahunes veidi . 
602	NA	 Võib-olla ta sattus ilmaasjata paanikasse , võib-olla see kahtlane tüüp , kes talle Moskvas külge lööma hakkas , polnudki nuhk , vaid kõige harilikum seelikukütt ? 
602	NA	 Ja tema nagu lollpea tagastas rongipileti ja kihutas lennuväljale , et kiiremini koju , Pauluse kaitsva tiiva alla pääseda . 
603	NA	 Taksopeatuses tammus kõigest neli-viis ootajat , kuid autosid liikus harva , ja need üksikudki , mis nähtavale ilmusid , peatusid eemal , kustutades rohelise tule . 
603	NA	 Nagu kiuste hakkas sadama vihma - justkui tugevast tuulest ei piisanud , et lõdinat tekitada . 
603	NA	 Lasknud mööda kaks bussi , loobus Tiia lõpuks ikkagi järjekorras seismisest ja trügis kolmandale , kus mingid rahuldamata noormehed esimesel võimalusel tema vastu liibusid . 
604	NA	 Koju jõudis ta alles südaööl , kui Sergejev ilmselt veel ei maganud , kuid päris kindlasti pikutas juba ja luges - aeglaselt ja süvenenult , mitte nii nagu Tiia , kiirustades , üle rea - , ning et tema keskendumist mitte segada , otsis Tiia kotist võtmekimbu . 
604	NA	" "" Paulus ! "" tahtis ta hõigata , niipea kui sisenes pimedasse esikusse , kuid jäi selle asemel miskipärast kuulatama . "
604	NA	 Midagi oli siin teisiti kui tavaliselt , Tiia ei taibanud kohe , mis nimelt , kuid siis mõistis : Merlini toast , suletud ukse tagant ei kostnud kirjutusmasina klõbinat , seal mängis magnetofon – tema , Tiia magnetofon . 
604	NA	 Ka lindi tundis Tiia kohe ära – nemad Paulusega summutasid selle abil teatud liiki helisid , mis polnud määratud sõbranna kõrvadele . 
604	NA	 Halb aimdus vallutas Tiia – umbes nii süngestub inimene , kes esimest korda hakkab kahtlustama , et on parandamatult haige . 
605	NA	" "" Rumalus , "" püüdis ta käsikaudu lülitit otsides endale sisendada , "" Rebane tuli saarelt Merlinile külla , ja nad laenasid Pauluselt magnetofoni , "" – kuid kui süttis tuli ja valgus langes lahtise ukse vahelt tühja tuppa , kus teoreetiliselt pidanuks diivanil lesima Sergejev , Tiia süda võpatas . "
605	NA	 Kiire kullipilk nagi suunas kinnitas , et Tiit Rebase sturmast pole jälgegi , küll aga ripuvad otsekui sümboolselt teineteise kõrval Pauluse tumesinine nailonjopp ning Merlini punane pontšo . 
606	NA	 Nagu selleks , et võtta Tiialt viimnegi lootus , katkes kõrvaltoas muusika ja ta kuulis hääli , tuttavaid hääli , mis täna päris kindlasti ei arutanud maailma poliitilist olukorda . 
606	NA	 Võis muidugi avada ukse ja vaadata , mis asendit paarike eelistab . 
606	NA	 Tiia kujutas eredalt ette Merlini ja Sergejevi ehmunud nägusid , kui nad lina kähku alasti ihu peale tõmbavad : täpselt nagu kinos . 
606	NA	 Kuid mida oleks selle paljastusega võitnud tema , Tiia ? 
606	NA	 Meestele ei meeldi , kui neid alandatakse , tema aga ei kuulunud naiste hulka , kellele pakub naudingut moraalse üleoleku demonstreerimine – talle piisas täiesti tavalisest orgasmist . 
606	NA	 Hea küll , häbimärgistab ta liiderliku suhte , aga mis edasi ? 
606	NA	 Kas see tähendab , et Tiia ja Pauluse vahel taastub varasem , muretu õnn ? 
607	NA	 Aga kas ta tahtiski seda ? 
607	NA	 Vaat , kus peitus tõeline küsimuste küsimus , mis aga ei sobinud lahendamiseks püstijalu esikus ja pealegi sellise helitausta saatel . 
607	NA	 Temagi , kaine ja tasakaaluka Tiia närvid ei pruukinud lõpmatuseni vastu pidada , ja ehkki ta praegu ei tundnud endas läbilõikavat armukadedust , ei tähendanud see , et ta viie minuti pärast ei võiks valjusti tönnima hakata . 
607	NA	 Kasutades juhust , et magnetofon hakkas uuesti kirglikult ägama , kustutas ta tule , libises sama vaikselt , nagu oli sisenenud , tagasi trepikotta ja luges hakatuseks üle komandeeringus säästetud raha . 
607	NA	 Seda polnud küll palju ( ta oli ostnud Paulusele Moskvast sviitri ja triiksärgi ) , aga ometi piisavalt , et sõita taksoga maale , vanematekoju . 
608	NA	 Sadu oli lakanud , ja Tiial vedas - taksosid ootas kodu lähedal peatuses terve hulk . 
608	NA	 Soojas kabiinis sai ta rahulikult olukorra üle järele mõelda . 
608	NA	 Merlin oli muidugi käitunud reeturlikult , kuid eks sõbrannad sellepoolest sõpradest erinevadki , et on alati valmis austaja üle lööma . 
608	NA	 Meeste psühholoogiat tundis Tiia halvemini , kuid varasema kogemuse põhjal tundus talle , et need olevused ei jäta kunagi kasutamata võimalust kopuleerida naisega , kes selleks valmisolekut ilmutab . 
608	NA	 Ja kas talle meeldikski mees , kes truult tema jalge ees istub ? 
608	NA	 Veelgi sügavamale probleemi olemusse tungides leidis Tiia , et kui Sergejev ei pakuks huvi kellelegi peale tema , siis oleks see talle isegi alandav . 
609	NA	 Nii et kõik , mis juhtus , oli mingis mõttes loomulik ja isegi seaduspärane . 
609	NA	 Kaks vaba inimest otsustasid pisut vallatleda . 
609	NA	 Tigedust tekitas küll see , et nad valisid oma lõbujanu rahuldamiseks aja , kui tema vabadusega riskeerides keelatud kirjandust kotis kandis , kuid teisalt , millal siis veel ? 
609	NA	 Üldse oli ta ise kõiges süüdi – miks ta ei helistanud lennujaamast koju ega teatanud , et saabub oodatust varem ? 
609	NA	 Niisiis pidi taltsutama destruktiivseid instinkte ja käsitlema toimunut kui paratamatust . 
609	NA	 Ainult see veel puudus , et hakata ennast haletsema . 
609	NA	 Küll aga tuli kaaluda ja lõplikult lahendada küsimus , kas siduda oma saatus Pavel Sergejeviga või ei ? 
609	NA	" Kui "" jaa "" , siis tuleb unustada see , mis täna õhtul juhtus , unustada lõplikult ja täielikult , nagu kahetsusväärne eksitus , nagu lapsepõlve masturbatsioon , ning asuda rajama uut , ühist elu koos kõigi kaasnevate formaalsustega nagu Õnnepalee , šampus ja pulmalised . "
609	NA	" Kui "" ei "" ... "
609	NA	 Tiia tundis , et tema sisemus hakkab ainuüksi sellisest mõttestki tõrkuma . 
609	NA	 Paulus oli just niisugune mees , kes talle meeldis , tark , haritud , irooniline , ehk mitte nii energiline nagu Jürgen Kullamaa , kuid see-eest arenenud kriitikavõimega : üheksa Kullamaa ideed kümnest põrmustas ta ühe täpse lausega . 
610	NA	 Niisiis , otsustatud , mõtles ta , ja tundis kohe kergendust – edasine kujutas endast vaid , nagu nende ringkonnas väljenduti , tehnika küsimust . 
610	NA	 Teda haaras lausa loominguline elevus , ja ta hakkas tempokalt koostama tegevusplaani . 
610	NA	 Esiteks oli muidugi vaja omaette elama asuda– seepärast tuleb juba täna rääkida vanematega ja küsida neilt kooperatiivkorteri sissemaksu raha . 
610	NA	 Ta teadis hästi Pauluse suurimat nõrkus : mugavusearmastust . 
610	NA	 Selle nimel , et tal oleks oma kabinet , kuhu ei kosta Merlini kirjutusmasina klõbinat , oli Paulus kindlasti valmis hakkama saama ka ilma masinakirjutaja endata . 
610	NA	 Tiia küll ei uskunud , et Paulusel jätkub rumalust kergesti hüsteeriasse sattuvat sõbrannat ka abikaasana temale eelistada , aga targem oli mitte riskeerida . 
611	NA	 Kuid ka armukesena ei tahtnud ta Merlinit oma mehe juures rohkem näha , seega , nii kurb ka polnud , tuli loobuda dissidentlusest . 
611	NA	 Vaen nõukogude võimu vastu oli peamine , mis neid pärast Merlini Instituudist lahkumist veel sidus , ja kui see ära langeb , pole varsti enam suurt millestki rääkidagi . 
611	NA	 Mida arvab sellest Paulus ? 
611	NA	 Tõenäoliselt isegi rõõmustab – vihates kehtivat korda mitte vähem kui nemad , sisendas Sergejev talle pidevalt , et sisuliselt käituvad nad infantiilselt . 
611	NA	 Ja ka Tiiale endale oli tänasest hirmust täiesti piisanud , et rohkem mitte kunagi unistada kohtumisest akadeemik Sahharoviga . 
611	NA	 Muidugi , KGB oli jälestusväärne organisatsioon , aga seda tõdemust võis ka vaikselt endas kanda , tüli norimata . 
612	NA	 Veel oli tarvis lahendada üks delikaatne psühholoogiline probleem - saada Sergejev nii kaugele , et ta ise Tiia ees abieluettepanekuga esineks . 
612	NA	 See oli kõige raskem - nad olid juba harjunud vabalt koos elama , ja üldse suhtuvad mehed väga närviliselt sõltumatuse kaotusesse . 
612	NA	 Järelikult pidi välja mõtlema mingi osava triki . 
612	NA	 Tiia fantaasia hakkas nii pulbitsema , et ta isegi küsis taksojuhilt luba suitsetada . 
612	NA	 Kõige parem , kui nad sõidaksid Paulusega kuhugi , kus neid ümbritseks romantiline atmosfäär – näiteks Kaukaasiasse . 
612	NA	 Enne komandeeringut oli Tiia märganud Instituudi teadetetahvlil kuulutust , kus pakuti tuusikuid Dombai mägikuurorti . 
612	NA	 Need polnud just odavad , aga kui taas rääkida vanematega ( ta oli ikkagi ainus laps ) , siis ei pidanud seegi olema võimatu . 
612	NA	 Suursugune maastik , lumised tipud , suusalõbu ( Paulus oli ikkagi endine sportlane ! ) , ja kui ise ka pingutada , lõplikult unustada Kullamaa , anduda jäägitult mehele , keda soovid näha abikaasana ja laste isana ... 
612	NA	 Mille poolest oli see pruudikimbu hankimise moodus halvem labasest rasedusest ? 
613	NA	 Plaan koos , Tiia rahunes lõplikult . 
613	NA	 Ta teadis , mida ta tahab , ja teadis ka , et tema ettevõtlikkusest , konstruktiivsest mõtlemisest ja visadusest piisab püstitatud eesmärgi saavutamiseks . 
613	NA	 Nüüd oli vaja ainult jõuda enne koju , kui vanemad magama heidavad , rääkida emaga , veenda teda , et kaalul on tütre õnn , paluda mitte pöörata tähelepanu peigmehe rahvusele ( isa lepib nagunii kõigega , mida ema otsustab ) , siis välja puhata , hommikul aga istuda rongile ja väljuda Tallinnas näoga , millelt Paulus , kes tormilisest ööst hoolimata vaksalisse talle vastu tuleb - selles Tiia miskipärast üldse ei kahelnud – ei suuda välja lugeda midagi peale armastuse ja igatsuse . 
614	NA	 Ta nõjatus sügavamini kunstnahast istmele , ja äkki meenus talle , kuidas ta koolipõlves oli tahtnud teada saada , mida ikkagi kujutab armastus , ja meelitanud endale külla ühe klassivenna . 
614	NA	 Tädi , kelle pool ta õpingute ajal elas , oli neile peale sattunud , ja Tiia mäletas hästi tädi vapustust , noormehe ehmatust , ja seda , et talle endale oli olukord hirmsasti nalja teinud . 
614	NA	 Ta püüdis kujutleda Pauluse ja Merlini nägusid , kui ta oleks end esikus alasti võtnud ja sellisena nende sekka ilmunud , ning hakkas hääletult , et taksojuht teda segaseks ei peaks , naerma . 
615	NA	 Valanud veel ühe šampusepudeli pokaalidesse laiali , jäi Sergejev olukorraga laual rahule ja hõikas üle sumina : 
616	NA	" "" Palun vaikust ! "" "
617	NA	 Tema üleskutset austati . 
618	NA	" "" Meie Tiiaga oleme kaasaegsed inimesed , seepärast otsustasime katta rootsi laua . "
618	NA	 Igaüks teenindab ennast ise , mina omalt poolt soovitan kõigile peedisalatit . 
618	NA	 Mida veel ? 
618	NA	 Justkui ei midagi . 
618	NA	" On lubatud juua meie terviseks . "" "
619	NA	" "" Aga kõne ? "" protesteeris Sören Hallik . "
619	NA	" "" Mis pulmad need on , kui kõnet ei peeta ? "" "
620	NA	 Sergejev silmitses melanhoolselt endast pea jagu lühemat töökaaslast . 
621	NA	" "" Kui sa sellest nii suurt puudust tunned , siis ise peagi . "" "
622	NA	 Sören võttis piduliku poosi . 
623	NA	" "" Kallis noorpaar ! "
623	NA	 Kui inimene abiellub , langeb ära oht , et temast võib saada deklasseerunud olend . 
623	NA	 Mille puhul teid õnnitlengi . 
623	NA	 Olete läbinud olelusvõitluse esimese staadiumi ja astunud sammukese kõrgemale selles egiptuse püramiidi meenutavas konstruktsioonis , mida kutsutakse ühiskonnaks . 
623	NA	 Nõrgemad isendid surevad välja , ning ükski poissmees ega vanapiiga ei jõua karjääri tippu . 
623	NA	 Teatud vanuses mõistis seda isegi Karl Marx , formuleerides banaalse idee perekonnast kui isegi teate mille algrakukesest . 
623	NA	 Mina taipasin sama täiesti iseseisvalt juba üheteistkümne aastaselt , ja oleksin kohe abiellunud , aga vanemad ei lubanud . 
623	NA	 Mu pruut oli muide turkmeenlanna . 
623	NA	 Me kohtusime üleliidulisel laste laulupeol ja armusime teineteisesse esimesest silmapilgust . 
623	NA	 Ma ei tea , kuidas tema , aga mina pole sellest kaotusest tänaseni üle saanud . 
623	NA	 Ma olin hakanud juba isegi kalõmmi koguma . 
623	NA	 Seepärast võin teile täie vastutustundega tunnistada : ma kadestan teid . 
623	NA	" Elagu armastus rahvaste vahel ! "" "
624	NA	 Pokaalid hakkasid kokku kõlama , täites ruumi kellamängu meenutavate helidega . 
624	NA	" Hüüti "" Kibe ! "" , ja Sergejev vaatas korraks , enne suudlust Tiia niiskeks tõmbunud , sel hetkel nii ustavatesse silmadesse . "
624	NA	 Siis pudenes seltskond laiali , Tiia hakkas külalistele tutvustama laual lebavaid roogasid , Sergejev aga astus pisut kõrvale ja heitis hajameelse pilgu enda ümber , otsekui imestades , kuidas ta on sattunud siia , sellesse uhiuude korterisse , nende enamalt jaolt võõraste inimeste sekka . 
625	NA	" "" Niisiis , olengi naisemees , "" mõtles ta endamisi , kasutades juhust , et keegi tema vastu huvi ei tunne . "
625	NA	" "" Lõpuks , miks ka mitte - ikkagi juba elu kolmekümnes kevad ; aga kui mulle mustlane ülikoolipõlves oleks ennustanud , et ma abiellun eestlannaga , poleks ma teda küll uskunud . "
625	NA	 Ja ometi nii see läks : naine eestlanna , äi ja ämm eestlased , sugulased ja sõbrad – samuti . 
625	NA	 Ainult mina üksi nende seas nagu ... nagu kes ? 
625	NA	 Kolli ? 
625	NA	 Ei , kolli on koer . 
625	NA	 Koll . 
625	NA	 Just , koll , meenus talle sõna , mida kisades kõige noorem pulmakülaline , Tiia täditütre tilluke tütar Diana tema eest ära oli jooksnud , kui Sergejev tahtis lapsukest sülle võtta . 
626	NA	 Kahju , et ükski vana Piiteri semu teda õnnitlema ei sõitnud , kuid mis parata – ta märkas juba varem , et on justkui nende koordinaatsüsteemist välja langenud . 
626	NA	 Vanemaid ei kutsunud ta ise . 
626	NA	" "" Kõik eestlased on fašistid , "" käratas isa , kuuldes , et Sergejev kavatseb abielluda . "
626	NA	" "" Sa ära arva , et ma ei tea , mis ma räägin - ma olen neid palju näinud . "
626	NA	 Nad tapsid meie omasid mitte üksnes sõja ajal , vaid ka pärast . 
626	NA	" Kolm minu parimat sõpra langesid metsavendade kuuli läbi . "" "
626	NA	" - "" See oli ju Leedus , "" vaidles Sergejev isa töökohtade geograafiat teades vastu . - "" Ükskõik . "
626	NA	" Eestlased on veel paadunumad fašistid kui leedulased . "" "
627	NA	" "" Palju õnne , peigmees ! "" kuulis Sergejev tuttavat väljakutsuvat häält , ärkas mõtetest ja tundis ära musta poolloori taha varjunud Merlin Teeääre irooniliseks naeratuseks kõverdunud kitsad roosad huuled . "
627	NA	 Must loor , must kombinesoon , mustad kingad - isegi Merlini peanuppu kattis musta värvi , tübeteika kujuline siidmüts , ühele põsesarnale oli aga maalitud sünnimärki imiteeriv süsimust täpp . 
628	NA	" "" Tänan . "
628	NA	" Keda sa leinad ? "" "
629	NA	" "" Ära karda , igatahes mitte nurjunud armastust , "" vastas Merlin pilkavalt ja pööras selja . "
630	NA	 Nende vahekord ei katkenud nii rahulikult , nagu Sergejev lootis . 
630	NA	 Diplomeeritud psühholoogina teadis ta algusest peale , et neurootilise Merliniga võib tekkida raskusi , kuid praktika osutus teooriast isegi ebameeldivamaks . 
630	NA	 Kui ta Dombaist naastes seletas Merlinile oma arust hästi delikaatselt , et nende vahel on kõik lõppenud ( mõne venelannaga ta küll niiviisi tseremoonitsema poleks hakanud ) , korraldas salaarmuke talle vastuseks terve stseeni , nuttis , vannutas , et ei suuda Sergejevita elada , ja isegi püherdas tema ees maas . 
630	NA	 Sergejev mõtles õudusega , mis temast oleks saanud , kui ta oleks selle hüsteerikuga abiellunud ! 
631	NA	 Ta vaatas otsivalt ringi , lootuses leida kedagi , kelle seltsis vahetada šampus normaalse valge viina vastu , ja märkas toa teises otsas , akna all Lambert-Humbertit ja Neeme Pärna . 
631	NA	 Kolleegid olid tõmmanud kardinad eest ja paigutanud taldrikud kavalalt aknalauale . 
632	NA	" "" Noh , Paša , naise sa leidsid , peavarju samuti – millega sa meid järgmisena üllatad , kas autoga ? "" uuris Lambert-Humbert muheldes , kui oli Sergejeviga kokku löönud . "
633	NA	" "" Selle palga eest – narrid või ? "
633	NA	" Vaat kui Instituut mind aastaks-paariks välismaale saadaks , neegritele sotsioloogia aluseid õpetama , siis tuleksin küll tagasi BMW-ga . "" "
634	NA	" "" Niisugust komandeeringut mul praegu pakkuda pole , aga alustagem lähemalt . "
634	NA	 Mu vanemad elavad maal , eakad inimesed , ei tule kõikide töödega toime . 
634	NA	 Kas sa ei taha nädala lõpul paariks päevaks appi tulla - sõidame sinna , saeme vanakestele talvepuid , õhtul kütame sauna . 
634	NA	" Neemega ma juba sain kaubale . "" "
635	NA	 Neeme Pärn noogutas nõusoleku märgiks – artikuleeritud vastust ei lubanud tal anda toitu täis suu . 
636	NA	" "" Muidugi sõidame , "" kostis Sergejev abivalmilt – tema ebalev suhtumine töösse polnud Eestis veedetud aasta jooksul märkimisväärselt muutunud , kuid et pakutud tegevus , erinevalt nõukogude teadusest , kellelegi reaalset kasu tõotas , siis alistas kollegiaalne solidaarsus kergesti loomupärase laiskuse . "
637	NA	 Ootamatu huviga silmitses ta ülemust , kelle vanemad niisiis samuti elasid maal , nagu Tiial ja Merlinilgi . 
637	NA	 Pealiskaudse pilguga vaadates ei paistnud eestlaste agraarminevik sugugi välja , piltlikult öeldes olid nad rakkus käed osavasti peitnud seemisnahksetesse kinnastesse . 
638	NA	" "" Madis , kuidas juhtus , et sa humanitaarteaduskonna valisid ? "
638	NA	" Kas su vanemad ei tahtnud , et sinust saaks näiteks agronoom ? "" "
639	NA	 Teine pits viina lisas kinnisele Lambert-Humbertile jutukust . 
640	NA	" "" Paša , sa ära unusta , millal ma sündisin . "
640	NA	 Minu kooliaastad langesid just ajale , kui hakati kolhoose looma . 
640	NA	" Mis sa ise arvad , kes tollal vabatahtlikult põllumajandust õppima läks ? "" "
641	NA	" "" Me vaatasime ainult , kuidas ära linna pääseda , "" sekkus vestlusesse Neeme Pärn . "
641	NA	 Ta tahtis veel midagi lisada , kuid vist ei söandanud , ja vaikis . 
642	NA	" "" Juba taipasin , "" ütles Sergejev . "
642	NA	" "" Neetud bolševikud ! "
642	NA	" Ärge arvake , ma tean küll , mida kollektiviseerimine tähendab : minu ema on samuti pärit maalt , tema kolm onu tunnistati kulakuks ja saadeti kogu perega Siberisse . "" "
643	NA	 Ema päritolu kirus isa alati siis , kui tahtis halba tuju välja valada – ta oli veendunud , et just ankeet segas teda tõusmast karjääriredelil veelgi kõrgemale . 
644	NA	" "" See juhtus kolmekümnendatel , eks ? "" küsis Lambert-Humbert , ja Sergejev kinnitas tema oletust . "
645	NA	" "" Jaa , aga see , mis meil toimus , oli ikka hoopis midagi muud , "" pomises Neeme . "
646	NA	" "" Mis poolest ? "" küsis Sergejev üllatunult . "
647	NA	 Neeme pilk hakkas ringi ekslema . 
648	NA	" "" Vaata , teie küüditamine oli puht sotsiaalne nähtus , aga meie oma - rahvuslik tragöödia . "" "
649	NA	" "" Miks nii ? "
649	NA	" Kas teil saadeti siis kõik , jõukuse astmest hoolimata Siberisse ? "" "
650	NA	" "" Vahe on muus . "
650	NA	" Teie küüditasite oma kulakud ise . "" "
651	NA	" "" Mis tähendab : ise ? "
651	NA	 Mina isiklikult pole kedagi küüditanud . 
651	NA	" Selle sigaduse organiseerisid bolševikud , "" ei jäänud Sergejev rahule . "
652	NA	" "" Hea küll , Paša , ega keegi ei väida , et just sina seda tegid , "" püüdis Lambert-Humbert naljatoonil arvamuste erinevust amortiseerida . "
652	NA	" "" Ja tänaseks on nagunii kõik ununenud . "
652	NA	 Vaata ise , Neeme , kui hästi praegu maal elatakse . 
652	NA	" Traktoristid ja kombainerid teenivad mitu korda rohkem kui meie , teadlased . "" "
653	NA	" "" Mis õigus , see õigus , "" tunnistas Neeme . "
653	NA	" "" Ja nemad ei pea väitekirja kallal pead murdma , "" lisas ta õnnetult , ja hammustas järgmist võileiba . "
654	NA	 Harmoonia puudumisest natuke häiritud Sergejev soovitas kolleegidele kindlasti maitsta soolasiiga , mille oli kostiks kaasa toonud saarele elama kolinud Tiit Rebane , ja läks otsima verivärsket abikaasat , kelle ta leidis köögist , kus too koos täditütrega salativaagnate sisu uuendas . 
655	NA	" "" Koll tuli ! "
655	NA	" Koll tuli ! "" hakkas jälle kisama väike Diana , kes perenaistel jalus sõelus . "
656	NA	" "" Diana , see ei ole koll , see on onu Paša , "" seletas Tiia naerdes . "
657	NA	" "" Ei ole onu Paša , koll on ! "" ei nõustunud tüdruk . "
658	NA	" "" Diana , ei tohi niimoodi rääkida ! "" pahandas lapse ema mitte eriti kurjalt . "
659	NA	 Sergejev tundis , et tema kannatus hakkab katkema . 
660	NA	" "" Miks mitte , las räägib . "
660	NA	 Võib-olla tõesti ma olengi koll , ja söön kohe selle väikese tüdruku ära . 
660	NA	" Oo , kuidas onu Pašale maitsevad niisugused tillukesed Dianad ! "" "
661	NA	" Ja et tüdruk temast aru saaks , kordas Sergejev sõnu "" söön ära "" ka eesti keeles . "
661	NA	 Laps puhkes selle peale valjusti nutma , ema , heitnud Sergejevile vihkava pilgu , hakkas teda rahustama , Tiia aga tassis abikaasa naerdes köögist ära . 
661	NA	 Esikus riputas ta end Sergejevile kaela ja kinkis talle pika andunud suudluse , hoides nagu ekvilibrist salatitaldrikut väljasirutatud käes , et kogemata meest mitte ära määrida . 
662	NA	" "" Kuidas ma sind armastan ! "" sosistas ta , ja Sergejevile tundus , vaadates Tiia silmadesse , et ta pole teda nii õnnelikuna näinudki . "
662	NA	 Siis läksid nad lahku . 
662	NA	 Sergejev siirdus kabinetti suitsetama , Tiia aga kiirustas tuppa , vaagnat lauale seadma . 
662	NA	 Selle tegevuse juures heitis ta silmanurgast pilgu toanurgas süngelt istuvatele vanematele , ja leidis , et peab neid korrale kutsuma . 
662	NA	 Muidugi , ta teadis , et isa ja ema on pettunud – aga ta ei saanud aksepteerida nende hoiakut . 
662	NA	 Kui asi oleks ainult moodsas rootsi lauas , mõistnuks ta neid pigem : vanem põlvkond oli harjunud , et pulmakülalised istuvad üksteise kõrval , tõstavad üheskoos pitse ja täidavad kõhtu süldiga , kuid probleem peitus muus – vanematele ei meeldinud peigmehe rahvus . 
662	NA	 Tiiat see vihastas : Sergejev käitus ämma ja äiaga alati viisakalt , korrektselt , andmata vähimatki põhjust endaga mitte rahul olla – kuid miski ei aidanud . 
662	NA	 Tiia mõtiskles kaua , milles on asi , ja lõpuks taipas , et Paulus võib käia vanemate ees kas või pea peal , suhtumist see ei muuda . 
662	NA	 Isa ja ema jaoks jagunes maailm kahte suurde rühma : inimesteks ja venelasteks . 
662	NA	 Inimesed olid eestlased ja rahvad , kes elasid Eestist põhjas ja läänes , venelased – need , kelle kodumaa asus idas , Nõukogude Liidus , niisiis mitte ainult venelased ise , vaid ka näiteks valgevenelased ja usbekid . 
662	NA	 Kõik esimesed olid head , kõik teised – halvad . 
662	NA	 Tegemist oli väga püsiva hoiakuga , nagu seda on kõik nooruses välja kujunenud hoiakud . 
662	NA	 Tiia isa ja ema noorus langes Stalini epohhi , võitlus metsavendadega ja rikkama talurahva küüditamine polnud nende kui maaelanike jaoks abstraktne sündmus , vaid läbielatud reaalsus , nad olid sellest teinud omad järeldused ega suutnud suhtumist muuta . 
662	NA	 Individuaalsed erinevused minetasid teadvuse niisuguse panetumise puhul täiesti oma tähtsuse - Sergejevit kui inimest vanemad lihtsalt ei märganud . 
662	NA	 Ta moodustas osakese nähtusest , millesse a priori suhtuti negatiivselt , ja et võita Tiia suguvõsa poolehoidu , pidanuks ta toime tulema võimatuga - muutma rahvust . 
663	NA	 Tiia sõdis esimesest päevast peale isa ja ema hoiaku vastu , ega kavatsenud sellega ka edaspidi leppida . 
663	NA	 Õnneks armastasid vanemad ainsat tütart niivõrd , et olid valmis täitma isegi tema kapriisi abielluda venelasega . 
663	NA	 Huvitav , kas nad südamepõhjas lootsid , et internatsionaalne perekond peagi laguneb ? 
663	NA	 Vaevalt küll , lihtsalt nad kuuletusid talle , sest ta oli neist targem ja haritum . 
663	NA	 Ta muigas äkki , sest talle meenus Sergejevi hüpotees , mille too tema ja vanemate suhteid jälgides püstitas : et Eestis juhib perekonda kõige noorem täiskasvanud naine . 
663	NA	 Isale-emale sellest rääkida ei tasunud , aga noomida neid morni olemise eest pidi küll , ja Tiia liikus otsustavalt diivani poole . 
664	NA	" Pulmad jätkusid noorteadlaste žargooni kasutades "" tööga sektsioonides "" . "
664	NA	 Tantsuhuvilised hakkasid muusika saatel teineteise embuses tammuma , sugulased eraldusid kööki , väike Diana uinus ema süles ja paigutati pererahva praegusesse magamistuppa , mis Tiia plaanide järgi umbes üheksa kuu pärast pidi niikuinii üle minema uue põlvkonna käsutusse , intellektuaalset meelelahutust eelistavad kolleegid aga kogunesid Sergejevi kabinetti ja seadsid end sisse kes toolil , kes diivanil , kes lihtsalt põrandal , vaibal . 
664	NA	 Silver Luik helistas koju , kuulis ema uuelt elukaaslaselt , et tütar läks jonnimata voodisse ( onu Vasja oskas lastega ühist keelt leida ) , veendus , et Üllel jätkub partnereid ka Haim Lurje puudumisel ( sõber kadus hiljuti kolleegide vaateväljast , siirdudes tööle Ringhäälingusse ) ja järgnes teistele . 
664	NA	 Ta sisenes kabinetti hetkel , kui kõik valjusti naerma puhkesid , ja isegi võpatas , mõeldes , ega tema selle põhjuseks pole , kuid märganud rahulolevalt muigavat Toomas Kitset , taipas kohe , et too on asunud tutvustama kohalviibijatele omaloodud teooriat hõive kui universaalse , kogu inimtegevust seletava mõiste kohta . 
664	NA	 Silver istus diivaniservale , Sören Halliku kõrvale , ja jäi kuulama . 
665	NA	" "" Mis siin naljakat on ? "" imestas Kitse , kui naerupahvak vaibus . "
665	NA	" "" Hõive on iga ühiskonna tähtsaim probleem . "
665	NA	 Absoluutne enamus inimesi ei tea , mida oma eluga peale hakata , ja mõtleb välja üha uusi tegevusi . 
665	NA	 Milleks inimkond rajas kooli kui institutsiooni ? 
665	NA	 Kas selleks , et harida lapsi ? 
665	NA	 Lora puha . 
665	NA	" Ükski laps pole koolist õppinud midagi peale karjainstinkti . "" "
666	NA	" "" Õige , "" kinnitas Tiit Rebane , kes vaevu oli lõpetanud üksteist klassi ja ülikoolist esimesel kursusel halva õppeedukuse tõttu eksmatrikuleeritud . "
667	NA	" "" Või võtame täna eriti aktuaalse teema , "" jätkas Kitse . "
667	NA	" "" Abielu põhjuseks pole ju ka muud kui hõive . "
667	NA	" Üksinda ei hakkaks mees ega naine kunagi kulutama nii palju aega kodule , aga nii leiavad nad õigustuse arendada mõttetut ekstensiivset tegevust : muretsevad korteri , ostavad sinna sisse mööbli , edasi soetavad auto , suvila ja nii edasi . "" "
668	NA	" "" Kas raamatute hankimine kuulub samuti mõttetute tegevuste hulka ? "" tundis huvi Tiit Rebase uus kallim Violetta Väli , armas , punapõskne , ehk vaid ülearu lopsakas inglise filoloog , kes ei teadnud Toomas Kitse põlgust kirjasõna vastu . "
669	NA	 Kitse elavnes . 
670	NA	" "" Hankimine mõttetute , aga lugemine – isegi kahjulike hulka . "
670	NA	" Raamatud toimivad nagu narkootikum , inimene ei mõtle enam oma peaga , vaid tarbib tuimalt ideid , mida on leiutanud keegi teine . "" "
671	NA	" "" Miks just tuimalt ? "
671	NA	" Minu arust lugemine hoopis stimuleerib mõtlemist , "" vaidles Violetta vastu . "
672	NA	" "" Narkootikumid evivad samuti stimuleerivat toimet , aga lõpuks ei suuda inimene enam ilma nendeta elada . "
672	NA	 Sama juhtub raamatutega : nad muutuvad harjumuseks , ühest hetkest alates ei loeta neid enam , et targemaks saada , vaid et põgeneda reaalsuse eest kujutlusmaailma . 
672	NA	 Ilma selle ohuta oleks bibliofiilia oivaline , süütu hõive ! 
672	NA	 Algul tuleb hankida raamat , siis riiul , millele ta paigutada , siis tuba , kuhu paigutada riiul ja nii edasi . 
672	NA	" Kuni inimesed niimoodi aega surnuks löövad , pole karta , et nad kujutaksid ühiskonnale ohtu . "" "
673	NA	 Tuvastanud , et kolleeg Kitsel puudub võrdväärne oponent , otsustas Silver sekkuda . 
673	NA	 Tühjendanud ennist mitu pokaali šampust , oli teda haaranud vaidlushimu . 
674	NA	" "" Ära hirmuta fantoomidega ! "" lausus ta . "
674	NA	" "" Sõjaväes ei kujuta inimene ühiskonnale samuti mingit ohtu , aga armeeteenistust vajalikuks hõiveks lugeda on pühaduserüvetus . "
674	NA	 Ma kaotasin kolm aastat parimat õppimiseiga - nagu alati , mul ei vedanud , me olime viimased , keda nii kauaks võeti , see annab siiani tunda . 
674	NA	 Hea küll , minu matemaatiku võimed võib-olla poleks inimkonnale erilist väärtust kujutanud , ma pean silmas avastusi või muud niisugust , aga kujuta ette , kui palju läheb sinu nii-nimetatud hõive pärast kaotsi tõelisi talente ? 
674	NA	 See ju pidurdab maailma arengut ! 
674	NA	" Lollaka sõjaväega ruineeritakse miljoneid normaalseid inimesi , vormitakse neist idioote . "" "
675	NA	" "" Ja see kestab nii kaua , kuni nõukogude võim pole kokku varisenud , "" ütles Merlin Teeäär kategooriliselt . "
676	NA	" "" Sa vaatad probleemi liiga isoleeritult , "" vastas Kitse esmalt Silverile . "
676	NA	" "" Üks sõjavägi on muidugi mõttetus , seevastu kaks armeed on hiilgav hõive , mis kõigele lisaks pidurdab rahvastiku ülemäärast kasvu . "
676	NA	" Mis puutub riigikukutamisse , "" vahetas ta teemat , väga rahul , et Merlin võimaldas tal kuulajatele esitada ühe uue , hiljuti pähe tulnud mõtte , "" siis see on muide ka hõive , ja isegi üks parimaid hõive liike , sest loob kunstlikku tegevust kahele suurele inimrühmale : revolutsionääridele ja salapolitseile . "
676	NA	" Ilma dissidentideta poleks ju ka KGB-d - aga mida siis peale hakata nende kümnete tuhandetega , kelle areng peetus juba lapsepõlves , ja kes ei kujuta oma elu ette ilma "" suli ja võmmi "" mänguta ? "" "
677	NA	" "" Sinu enda areng peetus lapsepõlves , kuidas sa muidu saad rahulikult elada riigis , kus puudub sõnavabadus ? "" vastas Merlin , ja hakkas kummaliselt , hüsteeria varjundiga naerma . "
678	NA	" "" Minu arvates ma räägin küll päris vabalt , "" ei lasknud Kitse end torkest häirida . "
679	NA	" "" Austades oma tähelepanuga KGB-d , ärgem unustagem ka sõsarorganisatsioone , Luure Keskvalitsust , Intelligence Service'it ja teisi . "
679	NA	" Ma olen veendunud , et isegi Fidži saartel ei tulda toime ilma kaitsepolitseita , "" lausus Sören Hallik . "
680	NA	" "" Just seda ma väidangi : et hõive on universaalne nähtus . "
680	NA	 Kas te tõesti arvate , et võimule pääsenud valitsuste esmaseks ülesandeks on hoolitseda rahva toidulaua ja riidevara eest ? 
680	NA	 Tühjagi ! 
680	NA	 Nii pisikese murega saaksid inimesed ise ka hakkama . 
680	NA	" Valitsus peab tagama kõigile hõive , "" seletas Toomas Kitse . "
681	NA	" "" Ainult mitte isereguleerivas ühiskonnas , "" kuulutas korraks köögist , sugulaste juurest kolleegide seltsi lipsanud Tiia provotseerivalt . "
681	NA	 Ehkki Sergejev ironiseeris sageli tema ülemuse Jürgen Kullamaa üle , kes pidas ühiskonna iseregulatsiooni panatseaks kõikide hädade vastu , polnud Tiia endise armukese seisukohtadest veel päriselt taganenud . 
682	NA	" "" Absoluutselt isereguleerivat ühiskonda pole olemas . "
682	NA	" Kapitalismis tuntakse samamoodi muret hõive pärast nagu sotsialismiski . "" "
683	NA	" "" Mina võrdleksin kapitalismi gladiaatorite võitlusega , "" torkas vahele Sören Hallik . "
683	NA	" "" Nõrgemad isendid surevad välja . "" "
684	NA	" "" Ma oleksin küll rahul , kui mind kapitalismi lubataks , "" lausus Violetta Väli malbelt . "
684	NA	" "" Ma istuksin tribüünil ja lehvitaksin rätikut , kui mõni gladiaator mulle eriti meeldib . "" "
685	NA	 Ta vaatas õrnalt Tiit Rebase suunas . 
686	NA	" "" Ma kardan , et kapitalismis on elu veel palju tobedamalt korraldatud , "" ei jäänud Silver vaidluste tulemustega rahule . "
686	NA	" "" Täpsemalt , tobe on just see , et seal pole midagi korraldatud . "
686	NA	 Sinu iseregulatsioon , Tiia , viib ainult kaoseni . 
686	NA	 Kas tõesti tasub usaldada oma ainus elu juhuse meelevalda ? 
686	NA	 Mina pooldaksin pigem mõistuspärasuse põhimõtet . 
686	NA	" Ma arvan , et varem või hiljem peab maailmas võitma tehnokraatlik nägemus . "" "
687	NA	" "" Ära ole naiivne . "
687	NA	" Miski ei asenda sõdurile vallutatud linna , kus tal on lubatud kolm päeva karistamatult vägistada ja röövida , "" lõi Sören Hallik käega . "
688	NA	" "" Küsimus on niisiis selles , kas on võimalik modelleerida ühiskonda , mis oleks rajatud inimeste intellektuaalsetele ja emotsionaalsetele vajadustele , või on see nonsenss , ja kõike otsustavad labased instinktid ? "" resümeeris Silver nukralt . "
689	NA	" "" Mida ta räägib ? "" küsis Sergejev tasakesi Tiialt . "
689	NA	 Ja kui Tiia oli tõlkinud , ühmatas irooniliselt . 
690	NA	" "" Ilma vägivallata inimkond mandub , Burgess on selle ära tõestanud . "
690	NA	" Isegi loovus rajaneb agressiivsusel , armastusest rääkimata . "" "
691	NA	" "" Nii et me elame parimas võimalikest maailmadest ? "" lausus Violetta Väli koketeerivalt , mõista andes , et temagi on üht-teist lugenud . "
692	NA	" "" Just , "" muigas Sergejev . "
692	NA	" "" Panurgi loogika pole millegi poolest halvem ühestki teisest loogikast . "" "
693	NA	" "" Kuulan ma teid ja kuulan ega mõista , "" avas suu Tiit Rebane , kes tundis end ühtaegu väga ebamugavalt ja ka väga uhkelt Violetta Väli eestvõtmisel ostetud uues ülikonnas . "
693	NA	 Lipsu armuke talle kaela siduda siiski ei suutnud , seda asendas traditsiooniline siidrätt . 
693	NA	" "" Mida te lõpuks tahate ? "
693	NA	 See ei meeldi ja too ei meeldi . 
693	NA	 Tehnokraatia ei meeldi ja iseregulatsioon ei meeldi . 
693	NA	 Aga mis meeldib ? 
693	NA	" Ma arvan , et tegelikult meeldib teile ainult üks : edvistada oma tarkusega . "" "
694	NA	" "" Ohhoo ! "" hüüdsid kõik peaaegu kooris , ja jäid naerusuil ootama järge paljastustele . "
695	NA	" "" Teie käitumine on ebaloomulik , selle põhjuseks on , et te olete kaotanud sideme loodusega , "" jätkas Rebane venivalt , läbi nina . "
695	NA	" "" Lootusetult linnastunud , te ei mõista , kui tühine on kõik metsa- või mere kohina kõrval . "" "
696	NA	" "" Eriti metsakohina ! "" torkas Sören Hallik , ja naeris ainsana oma kalambuuri üle . "
697	NA	" "" Looduse ülevusega võrreldes kahvatuvad kõik teie teod , teie teadus , teie karjäärihimu , teie asine sekeldamine , "" oli Rebane kõigutamatu . "
698	NA	" "" Kohe näha , et ta on aasta otsa saarel elanud ! "" kisas Tiia rõõmsalt . "
699	NA	" "" Ja ometi , kes veel , kui mitte meie , soome-ugrilased peame tõrvikuna ülal hoidma boreaalse maailmavaate üllast aadet , eriti nüüd , kus indiaanlased on praktiliselt hävitatud . "
699	NA	 Kas te tõesti lubate standard-euroopa mõtteviisi bakteritel tungida oma hinge ? 
699	NA	" Kõige otsem tee tulevikku läheb läbi mineviku . "" "
700	NA	" "" Aga kuidas jääb kannibalismiga ? "" tundis huvi Sergejev , kellele Tiia kuuldu sosinal kõrva tõlkis . "
700	NA	" "" Kas see tuleb ka uuesti au sisse tõsta ? "" "
701	NA	 Naer andis tunnistust , et standard-euroopa bakteritega seisab ees pikk lahing . 
702	NA	" "" Sina , Sergejev , oled ikka venelane mis venelane , "" ütles Rebane , veendumust kaotamata . "
702	NA	" "" Suurrahvad pole kunagi väikerahvaid mõistnud . "" "
703	NA	" "" Toomas , kas sulle ei tundu , et ka borealismi probleemi võiks vaadelda hõive seisukohast ? "" küsis narrivalt Sören Hallik , ja kuna Kitse kohe teravmeelset vastust ei leidnud , jätkas ise . "
703	NA	" "" Kõnnib handi-mansi mööda taigat ja kütib sooblit . "
703	NA	 Tuleb venelane , annab handile-mansile püssi , jahipidamine läheb lihtsamaks . 
703	NA	 Küsimus : mida hakkab handi-mansi peale vaba ajaga ? 
703	NA	" Ise ta muidugi anduks kõige meelsamini tulivee joomisele , aga positivistlik nõukogude võim leiab parema rakenduse : külla ehitatakse kool ja handi-mansi lastele kingitakse venekeelne haridus . "" "
704	NA	 Dispuut pöördus suunda , mis Sergejevit enam sootuks ei köitnud , ta ütles Tiiale , et käib korraks ära ja kadus kitsasse koridori , kus pidi peaaegu kokku põrkama ühe blondi peokülalisega , keda ta oli juba varem , šampuseklaaside helina ajal märganud . 
705	NA	" "" Palun vabandust , "" klõpsutas ta husaarlikult kontsi ja kummardas . "
705	NA	" "" Saate isegi aru – kitsas , nõukogude tüüpprojekt . "" "
706	NA	 Blondiin heitis Sergejevile ükskõikse pilgu . 
707	NA	" "" Kui ma ei eksi , olete te peigmees ? "" "
708	NA	" "" Teie käsutuses . "" "
709	NA	" "" Ehk näitate siis , kus siin käsi saab pesta ? "" "
710	NA	 Sergejev heitis blondiinile veel ühe soosiva pilgu , tunnustavalt märkides endamisi tema hoolitsetud välimust , millega enamus eestlannasid ei võinud kiidelda , ja avas galantselt lähima ukse . 
711	NA	" "" Meil Pühas Peterburis pesti käsi üldiselt vannitoas , "" lausus ta nokkivalt . "
712	NA	" "" Tänan , "" pillas blondiin endise ükskõiksusega ja sisenes otsitud ruumi . "
713	NA	 Kuid Sergejev ei lahkunud ukselt . 
714	NA	" "" Edasi saan ma ise , "" lausus blondiin väljakutsega , mille varjust Sergejev taipliku psühholoogina leidis üles meelitatuse . "
715	NA	" "" Ma üldse ei kahtle . "
715	NA	" Ma oleksin lihtsalt tahtnud teilt midagi küsida , "" jätkas Sergejev üliviisakalt , püüdes tooni ja pilguga külalist hüpnotiseerida . "
716	NA	" "" Palun , "" ütles blondiin , ja naeratas kergelt . "
717	NA	" "" Ega te äkki ei ole minu abikaasa sõbranna ? "" "
718	NA	" "" Aga miks see teid huvitab ? "" küsis blondiin koketeerivalt vastu . "
719	NA	" "" Vaadake , mulle väga meeldiks , kui oleksite , "" jätkas Sergejev . "
719	NA	" "" Ma tunnen nimelt vastupandamatut vajadust magada kõigi oma abikaasa sõbrannadega . "" "
720	NA	 Blondiin ei leidnud , mida sellisele jultumusele vastata , tema näole ilmus õhetus . 
720	NA	 Ka Sergejev ei hakanud rünnakut jätkama , klõpsutanud veel kord kontsi , sulges ta tihedalt ukse . 
721	NA	 Pulmad kestsid kaugelt üle südaöö . 
721	NA	" Isegi kõige suuremad "" filosoofid "" tiriti viimaks tantsupõrandale . "
721	NA	" Sören Hallik kasutas juhust , et emmata salaja hämaruses oma ammust platoonilist armastust Ülle Luike , neiupõlves Ülle Kala , nagu ta seletas Sergejevile , kui too temalt veidi hiljem muu jutu seas küsis : "" Kes see blondiin on ? "" "
721	NA	 Kõige kiiremate palade ajal hiilgas Merlin Teeäär , sooritades väikeses toas nii temperamentseid piruette , et Tiia süda mitmel korral , kuid õnneks asjatult vaaside ja pokaalide pärast võpatas . 
721	NA	 Juba ammu endale tõsimeeli elukaaslast otsiv Toomas Kitse viis läbi vestluseksami Violetta Väliga , kelle punased põsed ja lopsakus talle meeldisid , kuid praakis inglise filoloogi välja liigse emantsipeerituse pärast - tema tulevane pidi sünnitama vähemalt kolm last ja anduma kodustele toimetustele kui naiste jaoks sobivaimale hõibe liigile . 
721	NA	 Tiia ise tantsis kõigi pulmalistega , ja lõpuks suutis isegi laisa peigmehe teist korda elus parketile vedada . 
722	NA	 Kui kõik väsisid , siirduti tagasi kabinetti , Tiit Rebane võttis kaelast siidräti , sidus indiaani kombel ümber pea , irrutas kotist kandle ja hakkas selle saatel laulma omaloodud ballaadi siuude pealikust Pöörasest Hobusest ja tema korraldatud Custeri veresaunast . 
722	NA	 Kas tema veniva ninahääle peale , või lihtsalt , et tuli magada võõras kohas , ärkas üles väike Diana . 
722	NA	 Ta tuli üksinda esikusse , kus Silver Luik juba pool tundi valis ja valis taksodispetšeri numbrit , ühendust saamata . 
723	NA	" "" Miks teie , noor daam , ei maga ? "" küsis Silver , märgates tillukest äraehmatanud , öösärgis kuju . "
724	NA	" "" Ma kaotasin oma püssi ära . "" "
725	NA	" "" Püssi ? "
725	NA	 Aga milleks teile üldse püss ? 
725	NA	" See on meeste mänguasi . "" "
726	NA	" "" Mul on seda vaja , et valvata , kui tuleb koll . "" "
727	NA	" "" Kui koll , siis on iseasi . "
727	NA	" Mul on ka kodus üks umbes sinuvanune tüdruk , tema kardab ka kolli . "" "
728	NA	 Märganud varnas rippuvat pikka kingalusikat , Silver eksproprieeris selle ja ulatas Dianale . 
729	NA	" "" Võta , see on väga hea püss . "
729	NA	" Minu vanaisal oli midagi samasugust , ta elas metsas ja küttis karusid . "" "
730	NA	 Tüdruk kahmas kingalusika ega andnud seda käest isegi siis , kui köögist ilmus ema , haaras ta sülle ja viis tagasi voodisse . 
