par_nr	head	sentence
1	 AJALOO ILU 	 AJALOO ILU 
2	NA	 VASTU ÕHTUT KERKIB TAEVAS KÕRGEMALE ja võtab oma tõelise kuju . 
2	NA	 Saab kupliks ja võlviks . 
2	NA	 Katab sõjakomissariaate , miilitsajaoskondi ning passilaudu imeliku ja ähvardava iseenesestmõistetavusega . 
2	NA	 Kes selle võlvi all viibib , sellel ei ole siit pääsu . 
3	NA	 Üks ja seesama võlv katab Russalka kuju Tallinnas samamoodi , nagu ta katab perroone ja raudteesildu Riias . 
3	NA	 Katab kartulipõlde ja õunapuuaedu samamoodi nagu piirivalvekordoneid ning kasarmuid . 
3	NA	 All lõuna pool lähevad kuusemetsad aeglaselt üle pöögimetsadeks . 
3	NA	 Ülal on Põhja-Jäämeri ja Valge mere kanal , mille tegemine nõudis inimohvreid rohkem , kui meie üldse arvame . 
3	NA	 Ülal on ka Karjala Kannas , kus veel praegugi vedelevad Talvesõja surnute luud . 
3	NA	 All mägedes asuvad Dracula loss ja Ceauçescu riik . 
3	NA	 Siledate mustade pöögitüvede vahel mäekülgedel keerlevad tohutud udupildid nagu uni ja suits . 
4	NA	 Midagi toimub . 
4	NA	 Kaableid mööda liigub läbi õhu , vee ja maa salajasi käske . 
4	NA	 Paber kardab valgust . 
4	NA	 Kuuse- ja pöögimetsade , viljapõldude ning surnuhaudade , vanade tasandike , tuule ja saabuva pimeduse keskel seisavad inimeste eluasemed . 
4	NA	 Valged õunad kumavad puudes , nende seemned on juba pruunid . 
4	NA	 Viljad küpsevad . 
5	NA	 Mida laias maailmas praegu tehakse ? 
5	NA	 Mida teeb Brežnev ? 
5	NA	 Kas ta joob sularasva , sööb mett peale ja läheb kahe kasuka vahele magama ? 
5	NA	 Kas ta jalg tatsub ja suu matsub ? 
5	NA	 Mis üldse toimub ? 
5	NA	 Ja kus ? 
6	NA	 Mitte keegi ei tee häält . 
6	NA	 Vaikus ulatub ülalt Jäämere rannalt alla Doonau jõeni . 
6	NA	 Ainult ajalehed krabisevad . 
6	NA	 Veel voolab õhtu sünge hiilgus üle kadunud riikide , kus nüüdki inimesed elavad , kuigi seintel on kõrvad . 
6	NA	 Tädi Olga on oma silmaga suurt näljahäda näinud . 
6	NA	 Taresid ei laotud surnuid täis ega pandud põlema , nagu mõned räägivad . 
6	NA	 Alguses inimesed veel roomasid , pärast suri igaüks sinna ära , kus ta oli . 
6	NA	 Sinna ta jäigi . 
6	NA	 Enne surma inimesed ulgusid . 
6	NA	 Selle suure näljahäda riiklik nimetus oli avarii . 
6	NA	 Avariipiirkond pandi kinni . 
6	NA	 Salastati ära . 
6	NA	 Kes Olga sealt välja tõi , seda keegi ei tea . 
6	NA	 Olgale anti ühe surnu suhkrut lakkuda , aga miks surnul suhkrut oli või miks ta ise ei lakkunud , kui ta veel elas , või mis surnu see üldse oli , seda ka ei tea . 
7	NA	 Nüüd nälga ei ole ! 
7	NA	 Nüüd oskab iga köögitüdruk riiki juhtida ! 
7	NA	 Peaasi et ainult sõda ei tuleks ! 
8	NA	 Sem pääses minema , aga Anna pidi mõrtsukale kirjaoskust õpetama . 
8	NA	 Vanaisa haud on New Yorgis . 
8	NA	 Kusagil on veel haudu . 
8	NA	 Sahtlites on musti ümbrikke päevapiltidega ja isegi kirju . 
9	NA	 Kardin liigub . 
9	NA	 Õhtu tume veetlus on pärit võõrastest keeltest . 
9	NA	 Telefon turtsub ja uriseb iseenesest . 
9	NA	 Sellele on paks roheline sohvapadi peale visatud . 
9	NA	 Ei maksa küsida , miks . 
9	NA	 Küll see selgub . 
9	NA	 Puulehed akna taga mustendavad , nagu oleksid nad rauast tehtud . 
9	NA	 Õhus on suve suitsu ja tuld . 
9	NA	 Tundub , et need puulehed kõmisevad , mitte ei kahise . 
9	NA	 Nende kõmin täidab terve linna . 
9	NA	 See tungib aknast sisse ja lämmatab kõik sõnad , mis täna õhtul öeldakse . 
9	NA	 Neid võib meelde tuletada palju tahes , kuid nad jäävad igaveseks tumeda rauakõmina varju . 
9	NA	 Need ei ole eestikeelsed sõnad . 
9	NA	 Õigem on öelda - need ei ole emakeelsed sõnad . 
10	NA	 Ta istub keset kõrget õhtust ruumi ja laseb teise inimese käel , mehe käel , kobada oma lõualuid ja pealuud . 
10	NA	 Käsi on noor , kuid kogenud . 
10	NA	 Luudega harjunud nagu kondisaagijal arstil või viimsepäevainglil , kes surnuid ellu äratab . 
10	NA	 Ta silmitseb varjatud huviga ebamäärast saviolevust , kelle kallal teise vilunud käed talitavad ja kes vähehaaval tõesti hakkab ellu ärkama . 
10	NA	 Võõrastusega paneb ta tähele , et sellele tuleb hing sisse . 
10	NA	 Sellel on mitu korda ümbertehtud silmalaud ja mitu korda ümbertehtud ninaots . 
10	NA	 Isegi kõrvad on ümber tehtud . 
10	NA	 Tema silmalaud , tema ninaots , tema kõrvad . 
10	NA	 Teda üllatab see , et teine oskab teda savist järele teha . 
10	NA	 Ta vaatleb pealt ja kõlgutab jalga . 
10	NA	 Alles täna keskpäeval oli ta suureline ja arvas sisimas , et teda ei ole üldse võimalik järele teha nii , et hing sisse tuleks . 
10	NA	 Kindlasti tuleb tema suurelisus sellest , et Issand ei ole veel käskinud oma inglit tema jaoks vitsu soola panna . 
10	NA	 Issand ootab ja vaatab veel . 
11	NA	 Tema aga jälgib samal ajal teise liigutusi , mõõdab teist pilguga , vaatab üksisilmi , uurib häbenemata ja üksikasjalikult otsekui laps külalist . 
11	NA	 On teist terve päeva näinud savikuju tegemas , aga märkab alles nüüd , et teine on tõesti olemas . 
12	NA	 Teisele silma vaadates näeb ta seal alles nüüd midagi , mis teda üllatab ja lummab . 
12	NA	 Näeb seal iseenda kuju , ja ainult seda . 
12	NA	 Mitte savist , vaid lihast . 
12	NA	 Näeb neid neljakümmet kaheksat kilo liha ja luid , mille sees viibimine nõuab julgust ja meelekindlust rohkem , kui võiks arvatagi . 
12	NA	 Selleks peab olema vaim , või vähemalt masin . 
12	NA	 Pigem masin , sest masinad lähevad järjest kallimaks ja neid peab ikka õrnemalt hoidma . 
12	NA	 Masinaid tohib armastada ja isegi peab armastama ! 
13	NA	 Sellest hoolimata on ta valmis kirjutanud juba kaks raamatut , ja aimab uduselt , et sõnu peab verega immutama , et nad mõjuksid , kuid seda peab tegema nii salaja , et keegi jumala pärast aru ei saaks , mis nende sõnadega õieti tehtud on . 
13	NA	 Ta on sõnu müünud ja on ka minema visanud , tal on seesama nimi , mis hiljemgi , aga see mõjub teisiti . 
13	NA	 See on kahekümne ühe aastase nimi . 
13	NA	 Seda maitstakse , maigutatakse suud , ja ühed ootavad , mis teised ütlevad . 
13	NA	 Need mängud lähevad temast mööda , nii et ta neid ei märkagi . 
13	NA	 Tuleb puhtalt välja . 
14	NA	 Ta tahab seista valguse käes , aga tahab ka näha , mis on pimedates nurkades . 
14	NA	 Viisnurgad ja haakristid köidavad teda samamoodi nagu inimeste silmad ja see , mis sealt paistab . 
14	NA	 Roosi nähes tekib tal himu seda ära süüa . 
14	NA	 Ta on palju roose ära söönud . 
14	NA	 Teab täpselt , mis maik on võilillel ja mis maik õunapuuõiel . 
14	NA	 Seda , et sireli maik on kibe , teab peale tema kogu eesti rahvas . 
14	NA	 Igal aastal , kui sirelid õide lähevad ja kuuride ning kartulivagude kõrval seisavad otsekui võõraste maailmade saadikud , tundub , et Tallinna ja Tartu kohale laskub jälle seesama surmavaikus , mida ellujäänud oma mälestustes kirjeldavad . 
14	NA	 Mida magusamalt sirel lõhnab ja mida sinisemalt lehvib taevas , seda eluohtlikum tundub olevat viibimine Balti riikides . 
14	NA	 Nendest riikidest ei tea keegi , kas neid ongi üldse olemas . 
14	NA	 Elu nendes on arusaamatu ning saladuslik . 
14	NA	 Viiskümmend aastat on siin vaid üks silmapilk , unenägu ja aur , mis katab varemeid ja tühje vundamente . 
14	NA	 Siin võib kiirgav kevadtuul isegi surnuluudele elu sisse lõõtsuda ja nad hauapõhjast välja tuua . 
14	NA	 Päise päeva ajal on siin kuuldud vanakuradit raadios kõnet pidamas . 
14	NA	 Siinseid sireleid nähes ei tea kunagi , kas nad õitsevad täna või minevikus , või on nad ainult igatsusepilt , mis paistab isegi teisele poole piiri ära . 
15	NA	 Öösiti siin valvatakse . 
15	NA	 Teritatakse kõrvu , kuulatatakse , kas ei ole kuulda vanakuradi saabumist . 
16	NA	 Sirel õitseb omasoodu , vana ärahävitatud valitsuse asemele ilmub uus ning peab jälle istungit . 
17	NA	 Tema aga on mänginud terve oma elu Balti riikide ajaloo taustal muretult piltide ja sõnadega . 
17	NA	 Kreeka ja rooma müüte on ta tarvitanud nagu müügikataloogi , millest ta on valinud välja jumalaid . 
17	NA	 Ükski jumal ei ole talle meeldinud nii palju , et ta ainult selle ühega oleks leppinud . 
17	NA	 Ikka on ta lehitsenud raamatut lõpust alguse poole ja algusest lõppu tagasi , uurinud kõiki pilte ja on valmis olnud igalt jumalalt midagi võtma . 
17	NA	 Kellelt kavala naeratuse ja kellelt tiibadega jalad . 
17	NA	 Ta on uurinud jumalate põlvi ja suunurki nagu jalgrattaosi , mida ta ei oska kokku panna nii , et saaks uue ja parema ratta . 
18	NA	 Nagu juba enne sai öeldud , issanda ingel ei ole veel tema jaoks oma vitsu soolvette pannud . 
19	NA	 Praegu on siiski alles 1968. aasta august . 
19	NA	 Parkett naksub , tõmbetuul ajab raamatukappide ja punasest puust toolide alt tolmurulle välja . 
19	NA	 Need keerlevad keskpõrandal nagu hallid nõiakerad . 
19	NA	 Kahe tunni pärast peaks ta rongi peale minema ja rong viiks ta dramaatiliselt ulgudes ja lihtlabaselt rappudes läbi Valmiera , ja läbi Cēsise , ja läbi Sigulda , ja läbi Valga ja läbi Tartu tagasi Tallinna . 
20	NA	 Mida põhjalikumalt teine tema konte mõõdab , seda rohkem pakub see talle huvi , sest keegi ei ole neid konte silmitsenud nii ahnelt ja nii endassesüvenenult . 
20	NA	 Keegi ei ole veel tahtnud tema kontide abil lahendada omaenese elumõistatust ega ole püüdnud neid ei savist , puust ega kivist järele teha nagu jumala konte . 
21	NA	 Pea on tal viltu nagu koeral , ta püüab teise öeldud sõnadest aru saada ja ei näita välja , et ta midagi aru ei saa . 
21	NA	" Eriti suurde segadusse ajab teda ütlus "" delo v tom "" . "
21	NA	 Ta on seda palju kordi kuulnud ja isegi lugenud , kuid ikkagi ei julge ta öelda , mis see tähendab . 
21	NA	 On palju teisigi salapäraseid sõnu . 
21	NA	 Ta on olnud kindel , et tunneb sõnade maailma läbi ja lõhki , tumeda põhjani , aga selgub , et tarvitseb ainult mõnisada kilomeetrit rongiga sõita ja see maailm kaob nagu sinine suits . 
21	NA	 Mõnisada kilomeetrit rongisõitu võib inimese teha tummaks nagu looma . 
22	NA	" "" Miks me saksa keelt ei räägi ? "" küsib teine kärsitult , kuid saksa keel on pealuu pimeduses peidus ja käsu peale välja ei ilmu . "
22	NA	 Saksa keelt ei ole veel kunagi olnud tarvis rääkida . 
22	NA	 Harjutusi on ta kirjutanud . 
22	NA	" Oskab ilma vigu tegemata kirjalikult teatada : "" Der gro ? e , bunte , fettige Hahn sieht nach links und nach rechts und kräht lauter "" , samuti "" Wenn der Morgen schön ist , geht der Onkel zur Arbeit zu Fuß "" . "
23	NA	 Nii et rääkimisest ei tule neil esialgu suurt midagi välja ja sellega peavad nad harjuma . 
23	NA	 Nad peavad õppima väheste sõnadega palju ütlema . 
23	NA	 Näib , et elu on esitanud neile väga pateetiliselt kõlava nõudmise , kuid õnneks nad ei saa ise sellest arugi . 
23	NA	 Puulehtede värv muutub täiesti mustaks , suur linn peab hinge kinni , on raadiouudiste aeg , õhtu on lõplikult käes . 
24	NA	 Temasse see ei puutu . 
24	NA	 Temale ei tundu teise nimi sugugi literatuurne ega kulunud , ainult väga võõras . 
24	NA	 Lion . 
24	NA	 Telefonis öeldakse Lev . 
24	NA	 Miks , sellest ei ole olnud juttu . 
24	NA	 Varem ei ole ta tundnud ühtki juuti peale sisserännanud kooliõpetaja , kelle poeg oli saeveski raamatupidaja . 
24	NA	 Nii kooliõpetajat kui ka saeveski raamatupidajat on ta lapsepõlves jälginud , kuid ei ole nende juures tähele pannud midagi , mis oleks andnud märku nende erilistest sidemetest Jeesusega , kes anti ära , ja Juudasega , kes sai äraandmise eest kolmkümmend hõbeseeklit . 
24	NA	 Saeveski raamatupidajal oli portsigari kaane peal Stalini pilt ja räägiti , et see kaitsebki teda tagakiusamise eest . 
24	NA	 Kooliõpetaja , tema ema , pidas vana kollast villakoera ja võis kududa koeravillast kampsuni igaühele , kes ei karda koera haisu . 
24	NA	 Ka müüs ta kitsepiima , mida keegi ei ostnud . 
24	NA	 Kas temal võis olla ühendust Jehoovaga , sinu jumalaga ? 
24	NA	 Või Jeesusega , kes on surnud , hauda pandud , kolmandal päeval üles tõusnud ja läinud taevasse , kus ta istub oma isa paremal käel ja tuleb just siis , kui teda enam ei oodata ? 
25	NA	 Mis side võib olla Lionil nende inimestega ja mis on tema juures erilist või iseäralikku ? 
25	NA	 Üks mis kindel - ta peaks oma silmad maha lööma , kui ta tahab , et need teda ära ei annaks , liiatigi riigis , kus tema nimi on Lev ! 
25	NA	 Nii et esiteks silmad . 
25	NA	 Teiseks - nahk . 
25	NA	 See nahk võiks olla isegi ennemuistse kuuvalgel vihtleja neitsi uhkus . 
25	NA	 Veri kumab sellest läbi nagu tulesüsi . 
25	NA	 Täiesti võimalik , et vere lõhngi läbi naha imbub ja selles ruumis lehvib otsekui nähtamatu punane kardin . 
25	NA	 Kui siin oleks kass , siis kass näeks paljal kaelal tuksuva soone kohe ära ning asuks seda varitsema . 
25	NA	 Aga tema , mida teeb tema ? 
26	NA	 Teise silmi ja nahka vahtides ta aevastab , sest ruum on täis tolmu ning niiske savi lõhna . 
26	NA	 Ta on teise näos kõik ära vaadanud , mis seal vaadata on ja see ei huvita teda praegu rohkem , sest ta tahab sel hetkel olla Tallinnas tagasi ja jutustada , mis Riias oli . 
26	NA	 Tal on himu olla jälle sõnade valitseja , mitte alam . 
26	NA	 Selleks oleks tal tarvis sõita ainult kolmsada kilomeetrit üles põhja poole . 
26	NA	 Seal looks ta tänasest päevast müüdi . 
26	NA	 See päev oleks tal peos . 
26	NA	 Sõnade abil teeks ta selle igast küljest nähtavaks ja ohutuks . 
27	NA	 Ta kujutleb paiku ja kohti , kus ta praegu võiks olla , aga ei ole . 
27	NA	 Näeb iseennast jutustamas karvastele värsket müüti omaenda savikujust . 
27	NA	 Võib-olla lisab ta meelitatult , siiski meelitatult , et see kuju läheb näitusele . 
27	NA	 Aga ehk hoiab ta selle ka oma teada . 
27	NA	 Tema kujutlus on tõesti elav - ta ei unusta isegi tausta , sinna asetab ta igapäevased kohviku kunded , nurgalaua vanamoorid , kes vihaselt kooki söövad . 
27	NA	 Ta laseb ettekandjatel sebida ja valgusel läbi suure akna sisse tungida , nii nagu nad sebivad ja nii nagu see tungibki . 
27	NA	 Läti kirjanikult Skalbelt kavatseb ta varastada ühe lause Daugava jõe kohta . 
27	NA	" See lause on : "" Daugava jões ujus suur kala . "" "
27	NA	 Puulehtede pahaendelisest rauakõminast ei oleks tal Tallinnas midagi rääkida , sest ta ei ole seda veel õieti märganud , kuigi tõsi on see , et ta vahetevahel midagi siiski kuulatab . 
28	NA	 Tema pilk on nagu vaga vesi . 
28	NA	 Näoilmeid vahetab ta aga nii põhjalikult , et tundub , nagu vahetaks ta seejuures ka silmavärvi ja saatusejoont . 
28	NA	 Sellele , kes teda lähemalt silmitsevad , võivad kergesti meelde tulla pajupillid , paljad jalad , lina ja rukis , kuid niisama hästi võivad viirastuda ka süütud sülelapsed ja suured sulid , kes tarvitavad omi laiu naeratusi nagu linnutiibu - löövad ootamatult lahti ja panevad lennult kokku . 
29	NA	 See jätab temast kahtlase mulje ja sunnib talle mitu korda teraselt otsa vaatama . 
29	NA	 Oma juukseid on ta ise kulmude kohalt nüsinud ja tema militaarroheline pagunitega särk on võrdlemisi ära peetud . 
29	NA	 Selja pealt on see palju heledamaks pleekinud kui rinna eest . 
29	NA	 Isegi lai nahkrihm on tal olemas nagu teistel , nagu kõigil , kes selle aastanumbri õhku ahmivad ja pealinnade tänavapildi teiseks muudavad . 
29	NA	 Selle püksirihma on ta välja meelitanud Jenowewaks kutsutud Tartu poisilt . 
30	NA	 Tooli all vedelevad tema sandaalid , mille ninarihmad lõikavad paljastesse varvastesse nagu noaga . 
30	NA	 ( Kuid alles siis , kui käidud on kaks kilomeetrit . 
30	NA	 Seda on ta täpselt mõõtnud . ) 
30	NA	 Veri on ninarihmad kord-korralt kõvemaks teinud . 
30	NA	 Ta peaks neid ometi viinaga leotama ning kirvesilmaga tümitama ! 
31	NA	 Teiste riietest loeb ta uudiseid nagu ajalehest , teab , mida märgivad vildikaga täissoditud tennised või särgiseljale joonistatud lihtne lilleõis . 
31	NA	 Kellel on lühikesed juuksed , see on paljas õhk . 
31	NA	 Lionil on lühikesed juuksed . 
31	NA	 Isegi kõrvalehed on näha . 
31	NA	" Tõsi on seegi , et veel täna hommikul silmitses Lion tema sandaale ning pagunitega särki teatava ja täiesti arusaadava võõrastusega , tema ise aga põlgas võrdlemisi sügavalt Lioni pehmet sinist džemprit , milles on silt : "" Pure Wool Reine Wolle "" . "
31	NA	 See on tema meelest vanamehe oma . 
31	NA	 Siiski on ta sellele silma heitnud ja himustaks seda komisjonipoes maha müüa . 
31	NA	 Salajas ta imestab , miks teine seda juba teinud ei ole ja saadud raha eest halvaad või moosipirukaid ei osta . 
31	NA	 Nii nagu temal ei ole aimu onust New Yorgis , vanaisa hauast ega isegi mitte sellest , mida tähendab OVIR , nii ei ole teisel õiget ettekujutust ei odavatest moosipirukatest ega ka sellest , mis on suur raha . 
31	NA	 Suur raha on sada rubla . 
32	NA	 Teine ei tea aimatagi , et vähem kui kolmesaja kilomeetri kaugusel on alevid ja vanad maakonnalinnad , väljad ja luhad , mille kohal keerleb isegi kõige säravamail suvepäevil kergeid musti sulgi surmaingli tiivast . 
32	NA	 Et soode ja rabade , lehmakarjamaade ja võssakasvanud hobusekoplite vahel looklevad kitsad valged teed . 
33	NA	" Et korraga tõuseb taevasse terav kirikutorn ja ollaksegi Eestis , Kolga-Jaani alevis , kus ühte ärakadunud hauda on saja aasta eest maetud vana Pika-Mihkli-Ell , kes kogus kust , koerarasva ja kõrvenõgeseid , kes tabas luupainaja otse teolt , käratas : "" Sabad üles ! "" ja nüpeldas luupainaja priske valge perenaisetagumiku püha pihlakavitsaga läbi , nii et vererada taga . "
34	NA	 Otse Kolga-Jaani külje all oli veel 1923. aastal leitud hällist sülelapse asemel elus havikala , lõuad laiali ja silmad peas kui parunil . 
34	NA	" Vanaperenaine on oma kõrvaga kuulnud paja alt posisemist : "" Sorts verd pudru pääle ! "
34	NA	" Sorts verd pudru pääle ! "" "
34	NA	 Endise pritsimaja ees nähakse ikka veel Einarit ja Oskarit . 
34	NA	 Ometi on Einar püssitäägiga rehealuse värava külge kõripidi kinni löödud . 
34	NA	 Oskarist aga jäi sõjaväljale ainult üks mustakspõlenud sõrmekont ja suitsunud Laulude Klade , kuhu nüri pliiatsiga on laialt kirjutatud : 
35	NA	" "" Meil tagasiteed ei ole , "
36	NA	 selge häving on silmade ees . 
37	NA	 Vaba Eesti eest paljugi pole , 
38	NA	 kui langeks ka viimane mees . 
39	NA	 Refr . 
40	NA	 Lahingurelvade terases-tules 
41	NA	 kõlab leekidest Kuradi naer : 
42	NA	" Hah-ha-hahhah-haa "" "
43	NA	 Tuleviku lähenemist see aga ei takista . 
43	NA	 Tulevikus peavad inimesed ka Kolga-Jaani alevis rüselema poes ja ostma seakõrvu ning koitanud jahu , sest kus sa , hing , pääsed , peab ostma , muidu istu või ise laua pääle , kui lapsed tulevad koolist ja vinguvad SÜÜA ! 
43	NA	 SÜÜA ! 
44	NA	 Tulevikus on inimeste näod ka Kolga-Jaanis umbusklikud ja alandlikud , ähvardustega ammu harjunud . 
44	NA	" Tulevikus hakkab eestlaste piimamannerguid ja teekanne kaunistama arusaamatu ning salapärane ähvardus : "" Nu pogodii ! "" , kirillitsas kirjutatud . "
45	NA	 Sellest hoolimata ilmuvad vanad visad sinililled ja ülased , kullerkupud ja pääsusilmad , kasteheinad ja karikakrad ikka uuesti nähtavale , nagu polekski buldooser neid igaveseks savi ja muda alla matnud . 
45	NA	 Jõehaua mustast veest kiirgavad vastu tohutu suured taevapildid ning nende valguses on isegi uus kallis seafarm kõige oma sõnniku ja virtsaga kui eimiski . 
46	NA	 Kartul pannakse maha maikuus ja võetakse septembrikuus üles . 
46	NA	 Juulis ta õitseb . 
46	NA	 Tema lillad ja valged õied ehivad põlluvagusid otsekui kalmukünkaid , kuhu on maetud ajalugu ja suur unustus . 
46	NA	 Kolletanud salmikud ja punkritest ning kaevikutest leitud kladed ei väljenda midagi muud kui ainult ehavalguse kurbust mustade kuuskede kohal . 
47	NA	 Aprillikuu kollased liblikad lehvivad korra aastas kululagendike ja kokkuvarisenud punkrite kohal nagu rahvalauluread . 
47	NA	 Pole teada , kust nad on tulnud ja kuhu tuul nad välja ajab . 
48	NA	 Sellest , kuidas Prahas täna öösel varjud laes liiguvad , raadio järsku vait jääb ja hing rinnus kinni on , jutustagu need , kes selle öö Prahas vastu on võtnud ja pimeduses valvanud . 
48	NA	 Selle jaoks on meil olemas Milan Kundera ja Vaclav Havel . 
48	NA	 Tagantjärele saavad kõik teada , mis öö see on . 
48	NA	 Kes ei näe elusat Brežnevit , saab ehk näha surnud Ceauçescut . 
48	NA	 Midagi saavad kõik näha . 
49	NA	 Tema tahab näha oma rongipiletit , sest rong läheb varsti . 
49	NA	 Ta tahab vaadata , mis koht tal on ja kas see on ka õnnenumber , või mis number see õieti on . 
49	NA	 Kui ta taskust piletit otsib , langeb ta pilk vanasse musta peeglisse , mis seisab seinal otsekui tükk raami pandud musta ööpimedust . 
49	NA	 Peeglist paistavad toolid , riiulid ja värviliste patjadega ülekülvatud piljardiroheline diivan . 
49	NA	 Ruum , mis peeglist paistab , virvendab , nagu oleks ta just samal hetkel tekkinud tühjale kohale . 
49	NA	 Ööpimedus viskab varju kõigele , mis on . 
49	NA	 Iseoma nägugi tundub paljas ja kardetav , otsekui oleksid luu ja liha sealt pealt ära võetud . 
49	NA	 Nüüd ei kaitse seda nägu mitte miski ja selle näo eest ei ole kaitstud mitte keegi . 
50	NA	 Ta langetab pea , kael paljastub ja sellele langeb suudlus nagu giljotiinitera . 
51	NA	" See palju hiljem ja hoopis teise kirjaniku kirjutatud lause võiks just praegu ilmuda põrandale nende jalgade ette nagu tummfilmi tiiter , kuid ta ei loeks seda niikuinii , sest ta seisab teisega nüüd silm silma ja hammas hamba vastu , näeb väga lähedalt näonahka ja silmaripsmeid , millest rääkimisel ei saa kuidagi jätta tarvitamata vana tuntud hüüdlauset , sünget ja magusat muinasjutuklišeed : "" Piim ja veri . "
51	NA	" Eebenipuu . "" "
51	NA	 Ühe pika hingetõmbe mõõdavad nad teineteist isevärki pilgul , mõõdavad ainult kui ainet ja materjali , kui sõnumit ja märki , kui joont ja vormi , kui saaki . 
51	NA	 See ühine külm salapilk , mille nad mõlemad ühekorraga ära tabavad ning teadmiseks võtavad , seguneb suudluse veremaiguga , teeb neist hetkeks mänguseltsilised ja relvavennad . 
52	NA	 Kes nende näoilmet kõrvalt näeks , sellele võiks väga kergesti meelde tulla rahvajutt kahest näkist , kes saavad kokku külapeol pärna all , kuhu nad teineteise teadmata on tulnud talutüdrukuid ja veskipoisse võrgutama . 
53	NA	 Pärnapuu kahiseb , parv reaktiivlennukeid sööstab möirates läbi Läti õhuruumi , rongipiletit ei lähe enam tarvis , selle võib ära visata . 
53	NA	 Järgnevad tunnid surub ta kokku nagu inimese südame või nagu mustad punase lihaga marjad . 
53	NA	 Ta litsub need puruks ja joob mahla ära . 
54	NA	 Siin ei ole tähtsuseta ära märkida , et tema olemusele on oma jälje jätnud Suur Reede 1951 , kui pimedus laskus maa peale , laia lund hakkas sadama , linavästrik külmus jalgupidi maa külge kinni ja õues plekkvannis võitles surmaga suur havi , keda pidi tapma hakatama kohe , kui piiblilooraamatus tuleohvri pildi juures olev peatükk on lapsele ette loetud . 
55	NA	 Lehekeeramise pauside ajal võis ta kuulda , kuidas kala sabaga vastu vanni lööb ja vann meeleheitlikult ning kurvalt kõmiseb . 
55	NA	" Suure kala surmaheitlus ja metallikõmin , lumi , jää ja kirjasõna kuuluvad tema armastusepildi juurde niisama raudselt nagu käsk : "" Võta tuli ja nuga ! "" "
55	NA	" Just selle pärast otsustab ta nüüd teisele otsa vaadates : "" Kui mul peaks olema tarvis Jehoovale tuleohvrit tuua , siis nüüd ma tean , kust ma selle saan . "
55	NA	" Siis võtan ma selle siit . "" "
56	NA	 Tuba on pimedaks läinud . 
56	NA	 Brežnevi tankid on just Prahasse jõudnud . 
56	NA	 Issanda ingel naeratab pilkavalt ja õrnalt . 
56	NA	 Tal ei ole käes ei tulist mõõka , ei oda , piiki ega soolast vitsa , vaid ainult üks kõrvenõges , mis annab jõudu kurjale vastu panna ja puhastab hästi verd . 
57	NA	 Tehasesuitsud tõusevad püstloodis üles , raud kõmiseb , paljad elektripirnid valgustavad koridore ja trepikodasid . 
57	NA	 Teist ei tohi usaldada . 
57	NA	 Endast ei maksa midagi rääkida . 
57	NA	 Hirm helendab 40-vatiste alasti pirnide valgel nagu kanamuna , nagu või ja koor , nagu ankeedipaber . 
57	NA	 Pilved hõljuvad otsekui lendlehed üle Läänemere üksildaste pikkade liivarandade , üle sõdurisaapa- ja verekoerajälgede . 
57	NA	 Metsad ägavad Böömi- ja Määrimaal , tuul lööb Leedu vilja looka ja Läti oa maha . 
57	NA	 Rohkem usku ! 
57	NA	 Rohkem lootust ! 
57	NA	 Rohkem armastust ! 
57	NA	 Ei tohi unustada , et padja all on telefon , millega ei saa rääkida enne , kui on õpitud salakeelt . 
57	NA	 Kellele see kord selgeks saab , sel pole enam pääsu , see on ise osaline kõiges , mis toimub . 
57	NA	" Tuleb meeles pidada , et telefonis ei või tarvitada sõnu "" raamat "" , "" paberid "" , "" dokument "" , "" kohver "" , "" kiri "" , "" mehed "" . "
57	NA	 Raamat võib olla keelatud , koguni ehk välismaal trükitud , paberid on seesama mis dokument , aga dokument võib alati olla võltsitud . 
57	NA	 Kohver annab märku asjade ühest paigast teise toimetamisest . 
57	NA	 Aga mis asjade ? 
57	NA	 Ja mis paigast ? 
57	NA	 Kiri võib olla koguni käsipostiga üle piiri sisse toodud . 
57	NA	 Mehed võivad mõtelda teisiti , sest põhjust seda arvata on . 
57	NA	 Mehed on alati kahtlasemad kui naised . 
57	NA	 Meestele tuleb panna kindluse mõttes naiste nimed ja Pariis ümber nimetada Kiieviks ning New York ümber nimetada Moskvaks . 
57	NA	" "" Tädi juures "" aga tähendab Kiievis ja "" onu juures "" tähendab Moskvas . "
57	NA	 Ilmaasjata ei ole tarvis ka Tallinna ja Riia nime suhu võtta . 
57	NA	 Võist ja kanamunadest võib alati rääkida . 
57	NA	 On koguni soovitav . 
57	NA	 Rääkida võib ka koertest , aga mitte suukorvist , sest suukorv äratab ilmaasjata tähelepanu , ja kas seda on tarvis . 
57	NA	 Tädi Olgast , emast , polikliinikust , kapsast ja peedist võib rääkida nii palju kui kulub . 
57	NA	 Kellaajad olgu päevased , sest õhtu on juba loomult kahtlane . 
57	NA	 Öö kohta ei maksa midagi öelda , jumal hoidku öö eest . 
58	NA	" Kui tahad ütelda : "" Tulen tuleva kolmapäeva õhtul kell kaheksa "" , siis ütle nii : "" Tädi Olga saadab tuleval kolmapäeval emale need kaheksa musta palitunööpi ära , mis ema palus . "" "
58	NA	 Või kaheksa ja pool kilo musti sõstraid . 
58	NA	 Või seitse purki oliive , musti , mitte rohelisi . 
58	NA	 Või kuuerublased mustad sussid . 
58	NA	 Igal juhul on õhtu must . 
58	NA	 Tuleb õppida rääkima tädi Olga elust . 
58	NA	" Ei tohi kunagi ütelda "" telegramm "" , vaid peab ütlema "" pakk võid "" . "
58	NA	 Küll selle ära õpib . 
58	NA	 Karudki pannakse tantsima . 
58	NA	 Iga asja üle ei maksa imestada . 
58	NA	" Kui muretsetakse : "" Kuzminitšna väimehest pole viimasel ajal midagi kuulda , ei tea , kas ta enam kunstiga ei tegelegi ? "" , siis tähendab see , et väljasõidupaberid on jälle takerdunud ja ametnik , kes asja tutvuse kaudu pidi korraldama , on puhkusel , komandeeringus või teise osakonda üle viidud . "
58	NA	 Kõik tutvuse kaudu korraldajad on Kuzminitšna väimehed , seda peab meeles pidama , ja ei maksa teist nägugi teha , kui nad ei olegi mehed , vaid on naised . 
58	NA	 Väimehed on nad ikkagi . 
58	NA	 Kuzminitšna ise on olemas , talle viiakse läti mett ja maavillast lõnga , mida ema ise turult ostmas käib . 
59	NA	 Emast ja tädi Olgast teab ta täna veel väga vähe . 
59	NA	 Ta saab tulevikus õige kaua päris harilikest sõnadest valesti aru ja seetõttu on tal sellest perekonnast , keda ta täna veel näinudki ei ole , tulevikus salapärased ja metsikud ettekujutused , mida ta ei avalda kellelegi . 
59	NA	 Talle tundub visalt , et tädi Olga püüab õhtuti ahvenaid , sest tema kuuldes on räägitud , et tädi Olgal valutavad õhtuti küünarnukid , nende sõnade sarnane kõla võõras keeles petab teda ära . 
59	NA	 Salakeel teeb asja eriti segaseks . 
59	NA	 Ta ei saa kunagi aru , kas räägitakse lihtsalt või ja koore ostmisest , või on OVIR-ist tulnud saatuslikke uudiseid . 
60	NA	 Parkett naksub iseenesest . 
60	NA	 On juba liiga pime . 
60	NA	 Midagi ei näe . 
60	NA	 Võib-olla vuhisevad pimedas ruumis terved aastakümned edasi ja tagasi , aga võib-olla liigutab tõmbetuul kardinat . 
60	NA	 Kui ei oleks nii pime , oleksid kõik ta selgroolülid praegu näha , iga lüli eraldi . 
60	NA	 Kuigi neid ei või näha , loeb teine nad kokku , nii nagu teeks ta avaldust või annaks vannet , palja käega ja ihuüksi . 
60	NA	 Oma mõlemad nimed , nii salajase Lioni kui ka avaliku Levi , oma homse päeva ja isegi oma vanaisa haua New Yorgis annab ta praegu liigutava usaldusega naeratuse ja pilgu meelevalda , mida ta ise pimedas ei näegi . 
61	NA	" Teine ei või aimata , et needsamad sõrmed , mille luid ta on tänase päeva jooksul tundma õppinud nagu oma viit sõrme , savist järele teinud ja isegi kaks korda ümber teinud , et needsamad sõrmed kirjutavad praegu eesti keeles tema abaluude kohale õhku vene võlusõna : "" Havi käsul , minu tahtel "" , ja et suu , mille nurki ta omast arust juba tunneb ning samuti mitu korda ümber on teinud , et seesama suu naeratab ööpimedusele , nii nagu oleksid inimese saatus ja maa kurbus ainult pilge ja nali . "
62	NA	 Issanda ingel kortsutab kulmu ja tuleb lähemale . 
62	NA	 Öö hauavaikuses liiguvad maad ja rahvad Läänest Itta , nii et koer ka ei haugu . 
63	NA	 SÜNGES JA SÄRAVAS SUVELÕPUVALGUSES LÄIGATAB HIRM NAGU hõbekõri , mille abil ei saa kõnelda , vaid ainult sosistada ja kähiseda . 
63	NA	 TASS teatab , kuid kuulda ei ole midagi . 
63	NA	 Stockholmis ja Helsinkis , Hamburgis ja Wienis vilksatab ehk õhtustes uudistes korraks ka tuleohvri pilt - võõrastusi äratav , meeleheitlik pikajuukselise protest tankide vastu , taustaks maalilised Praha vaated ja Brežnevi väehulgad . 
63	NA	 See , kuidas tšehhi poiss ise endale bensiini pähe valab ja siis tikust tuld tõmbab , ei lähe kuidagi kokku Euroopa elutoa vaibaga , sellepärast pannakse televiisor kinni . 
63	NA	 Kes haigutab , selle suust paistab põhjatu ürgpimedus . 
63	NA	 Kõigele , mis on , langeb peotäis halli tuhka . 
64	NA	 Nüüdsest peale hakatakse Eestis , Lätis ja Leedus ehitama ainult suuri ja väga suuri hooneid . 
64	NA	 Iseäralist suurust nõutakse karjalautadelt ja koolidelt . 
64	NA	 Mõnikord eksivad väiksemad lapsed kaugest suurest koolist tulles ära , istuvad vale bussi peale ja ei jõuagi ööseks koju . 
64	NA	 Kus nad öösel viibisid , ei oska nad hiljem öelda . 
64	NA	 Võib-olla inimsööja hurtsikus ? 
64	NA	 Võib-olla Tontla metsas või Tori põrgus ? 
64	NA	 Raadios räägitakse vaesest seitsmeaastasest , kes eksles koduteed otsides hilisel talveõhtul võõras alevis , ei julgenud kellegi käest teed küsida ja leiti järgmisel hommikul bussipeatusest , külm ja kange , ranits truult seljas . 
65	NA	 Nüüdsest peale raiutakse kõik hekid maanteede äärest maha , sest põllud peavad olema lagedad ning laiad , teed ja jõed aga nöörsirged . 
65	NA	 Kui nad ei ole , siis nad tõmmatakse . 
65	NA	 Palju arutatakse laululinnu , siili ja jänese saatuse üle . 
65	NA	 Ükski ei ütle teisele , mida ta tegelikult mõtleb . 
66	NA	 Järve- ja jõekaldad ehitatakse täis saunu . 
66	NA	 Mõned jäävad küll saunapidudel lavale magama ja küpsevad ära , kuid teisi see ei hirmuta . 
66	NA	 Õhtuti kogunetakse saunadesse ja suitsuahjude juurde , näritakse konte , võetakse ise viina ja õlut ning pakutakse ka poisikestele , jõrisetakse ja räusatakse . 
66	NA	 Tühjad pudelid lüüakse vastu kivi puruks . 
66	NA	 Pilgud on muutumas luuravaks , näod jultunuks . 
67	NA	 Ometi seisavad valmis kirjutatud raamatud vääramatult riiulites nagu ähvardus ja lunastus , lubadus või salatõotus , kuigi neid on Riigi käsul mitmes tules põletatud ja mitme kirvega puruks raiutud . 
67	NA	 Nendelt raamatutelt pilku tõstes võib täiesti uute silmadega näha , et ärev hommikuvalgus muutub endiselt kord päevas rahuliseks õhtukumaks , et pilved tulevad sajandi algusest ja lendavad endiselt üle Austria ja Ungari , Riia ja Tallinna , üle maailmasõdade , illusioonide , iroonia ja armastuse , üle tule ja vee sajandi lõpu poole . 
67	NA	 Et sõnum jõuab varem või hiljem ikka pärale ja et midagi ei ole lõppenud ega lõpegi . 
67	NA	 Kõik toimub korraga nagu alati . 
68	NA	 Valges riides pruudid hõljuvad läbi määratu ja ääretu Brežnevi riigi nagu tuulest aetud näitetrupp . 
68	NA	 Nad asetavad oma vaevaga hangitud kallid pruudikimbud Lenini saapaninadele ja nende elusad valged kaelad on surnu kuju ees abitult ning hirmuäratavalt paljad . 
69	NA	 Idabloki parteijuhid lähenevad kujule omal vilunud ametisammul , tumesinised tolmumantlid seljas , hambakuld ja meelekohtade pesukindel hõbe hiilgamas . 
69	NA	 Nad asetavad surnu saapaninadele partei rahadega kinnimakstud elavaid roose , mis on nii prisked ja punased , nagu oleks nende juure peale sorts verd valatud . 
69	NA	 Parteijuhid naeravad ja pilutavad rahulolevalt silmi . 
69	NA	 Aga Dubček puudub täna ? 
69	NA	 Kus on Dubček ? 
69	NA	 Võib-olla teab seda meile ütelda TASS ? 
69	NA	" TASS-i oraakel aga vastab küsimatagi : "" Kuigi Dubček ei tõkestanud revisionistlike ja sotsialismivastaste jõudude tegutsemist , on sellest hoolimata rahvusvahelise imperialismi mahitatud kontrrevolutsiooni plaanid nurja aetud . "
69	NA	" Tšehhoslovakkia partei- ja riigitegelaste , kommunistide ja tööliste läkitust on kuulda võetud , sõbralike vennasmaade väed on jõudnud Tšehhoslovakkiasse . "" "
70	NA	 See kõik jääb silmapiiri taha ja nendest uudistest hoolimata liiguvad suured säravate äärtega suvepilved pikas pidulikus reas üle taeva . 
70	NA	 Kes neid kaua vaatab , sellel võib aastanumber kergesti meelest ära minna , elu on lõpmata pikk , aega on küll ja tee ei vii mitte edasi ega tagasi , vaid otse üles . 
71	NA	 Sel südapäeval on rannad täiesti tühjad . 
71	NA	 Kõik linnalähedased rongid nii kaugele ja nii üksildasse paika ei sõidagi . 
71	NA	 Lion tunneb seda randa hästi , sest ta on siin käinud ootamas ja vaatamas , kas talle ei ilmu mõnda märki . 
71	NA	 Lihtsalt niisama , ilma igasuguse märgita on raske otsustada , mida teha . 
71	NA	 Kas tõesti tõsta eesriie tõotatud maade eest üles ja vaadata oma silmaga , mis seal taga on ? 
71	NA	 Mis teha ? ! 
72	NA	 Alles kahe nädala eest on Lion siin rannas näinud vikerkaart , mis oli otsapidi suures pajupõõsas otsekui redel Jakobi unenäos . 
72	NA	 See tõusis põõsast ja oli kui seitsmevärviline vaim . 
72	NA	 Kui nüüd teaks , kas see oli märk , või oli see lihtsalt juhus . 
72	NA	 Lion kinnitab kirglikult , et ta märke siiski ei usu , ei saa uskuda , sest mõistus keelab . 
72	NA	 Siis peaks ta uskuma kõiksugust jama . 
73	NA	 Sealjuures vaatavad tema silmad pilkavalt omaenese öeldud sõnadest läbi ja näevad seal taga pajupõõsast , kus seisab Jakobi redel . 
73	NA	 Et seda pilti purustada , võtab Lion teise käed ja surub nende luud ning liha omale nii kõvasti vastu silmi , et jääb vaid must pimedus , kus tantsib punane tulesäde . 
74	NA	 Nende kahe üks ja ainuke vari langeb tuule- ning linnujälgedega kaetud liivale , lilladele mererannalilledele , kaugustes ähvardavalt virvendavale tuleohvri pildile , vaikusele ja valgusele . 
74	NA	 Põhjuseta rõõm lööb üle pea kokku nagu tuleleek . 
75	NA	 Kahel pool kaovad pikad liivarannad maakera kumeruse taha . 
75	NA	 Allpool muutuvad nad Leedu , Poola ja kahe Saksamaa randadeks . 
75	NA	 Need rannad algavad Saulkrastist , kuid ei pruugi lõppeda Travemündega . 
75	NA	 Ülal pole muud kui Eesti - valge ja tühi taevas , lehmad kõhuni vees , rannakarjamaade hõre soolane rohi ja kalk tuulevilin . 
75	NA	 Sealt ülespoole enam ei saa - vesi ja relvad on ees . 
76	NA	 Luidetel kasvab pajusid . 
76	NA	 Nende punase koorega kaetud oksad hõõguvad ähvardavalt ja karmilt . 
76	NA	 Nii kevadel kui ka sügisel kõrvetab neid jääkülm tõusuvesi . 
76	NA	 Nii jäävad neist lõppude lõpuks järele ainult valged soolased luukered . 
76	NA	 Liiv levitab kuumade , kaua päikese käes seisnud pliiatsite ja kuiva kollaka paberi lõhna . 
76	NA	 Kanarbikunõmmedelt eksivad siia üksikud mesilased ja otsivad tagasiteed . 
76	NA	 Kuigi taevas on sügav ja sinine nagu altarimaal , püsib silmapiiril hoiatav uduvine . 
76	NA	 Liiva hääl paljaste jalgade all on terav otsekui tiivavihin . 
77	NA	 Mesilase sumin , pääsukeste välgatused . 
77	NA	 Viirastuslikud , käest ära libisevad tunnid , aeg omas täies hiilguses , ilma minevikuta ja ilma tulevikuta . 
77	NA	 Võõra meetaime lõhn ja vere lõhn läbi naha . 
78	NA	 Nad on istunud poolteist tundi elektrirongis , tulnud huupi läbi kuiva krabiseva männimetsa , on takerdunud noorde kuusepadrikusse ja rõõmustanud merd nähes . 
78	NA	 Ta on ees minevat Lioni selja tagant vilunud varitsejapilgul varitsenud , on teda silmas pidanud nii nagu lahtist raamatut , kella sihverplaati või praokil ust . 
79	NA	 Ta on tähele pannud , et metsalilled , männipuud ja samblalagendikud ei võta Lioni sugugi omaks . 
79	NA	 Ta ei sula nendega kokku ega kao ära , vaid torkab imelikult silma nagu metsa maha pandud raamatukapp . 
79	NA	 Tema metsas viibimine on kuidagi pahaendeline ja ärevust tekitav , nii nagu raamatukapi metsas olek . 
79	NA	 See oleks nagu seotud segaste asjadega , põgenemiste ja peitu minekutega . 
79	NA	 Eriti ärevusttekitavalt mõjub Lioni selg . 
79	NA	 Siin on see palju üksildasem ning vanem , kui see oli linnas . 
79	NA	 Teist varitsedes on ta leidnud tihnikust triibulise linnusule . 
79	NA	 Talle tundub , et see saab olla ainult käo või viu , mitte aga süütu laululinnu sulg . 
79	NA	 Selle käosulega puudutab ta teise selga nii salaja , et teine tähelegi ei pane . 
79	NA	 Nii ei saa Lion kunagi teada , et tema selja taga toimus tõsine katse truudust tõotada ja armastust avaldada . 
80	NA	 Siis on nad jõudnud mere äärde , põõsa lähedale , mille sees oli otsapidi Jakobi redel . 
80	NA	 Siin mere ääres on neile juhtunud see , mida nad on siiani ükskõiksel ja mõistmatul pilgul ainult raamatutest lugenud - aeg ise on ennast neile ilmutanud , on neile oma olemusest ja võimust märku andnud . 
81	NA	 Need on nemad , kes muutuvad ja liiguvad , mitte aeg , mis ei liigu mitte sel viisil , nagu nemad arvavad , vaid hoopis teisiti . 
81	NA	 See , mida nad peavad aja liikumiseks , on ainult nende omad nooreea päevad , ainult nende oma vanadus , ainult nende oma surelikkus ; ja üle selle lendab valge lind , tõuseb adru ja vee lõhn , puhub tuul . 
81	NA	 Isegi Prahas ega Moskvas ei ole kõik kadunud , kuni elav tuul puhub ja taevas oma värve näitab . 
82	NA	 Nad ei tea Prahast midagi ja Moskva ei huvita neid üldse . 
82	NA	 Nende päev lebab pikal rannal nagu kavala naeratusega ebajumala kingitus . 
82	NA	 Nad murravad selle küljest sätendavaid tunde ja pilluvad hooletult üle teineteise õla . 
82	NA	 Nii palju on neil siiski aru peas , et nad on vait , muidu võiks nende suust kuulda ainult väga kulunud sõnu . 
83	NA	 Luidete vahele on nad lõpuks tule teinud , sest surnud pajude kuivad oksad on otsekui tule tegemiseks loodud . 
83	NA	 Leegil ei ole värvi , see paistab läbi ja näib , nagu ei põleks liival mitte tuli ise , vaid ainult tule viirastus . 
83	NA	 Seda , mis neil ütlemata jääb , ütleb tuleleek . 
83	NA	 Ütlevad pajupõõsaste punased ja valged luukered , kvartsi sädelus kivis , ja valge joon , mida sõjaväelennuk mere kohale taevasse tõmbab . 
84	NA	 Siin ei ole telefoni ega tarvitata salakeelt . 
84	NA	 Siin võib nimetada asju nende õigete nimedega , kui neil üldse õigeid nimesid ongi . 
84	NA	 Sulg , millest ei tea , kas see on olnud käo või viu seljas , heidetakse ühe käeliigutusega tulle ja põleb ära , ilma et keegi tema õiget nime kunagi kuulda saaks . 
84	NA	 Kõigil asjadel , mida silm näeb , on ainult ajutised , kokkulepitud varjunimed . 
84	NA	 Missugused just , see oleneb keelest . 
84	NA	 Ainuüksi ehk Issanda ingel teab pärisnimesid , mida kuulates isegi paljas liiv ja eluta kivi võivad liikuma hakata , aga Issanda ingel on praegu selja keeranud ja oma käed puhtaks pesnud . 
84	NA	 Tema sääremarjad hiilgavad , kui ta merre kahlab . 
85	NA	 Tulest tõuseb suitsu , varjud saavad võimu juurde , vaikimise aeg on möödas . 
85	NA	 Lion ajab ennast küünarnukkidele , tema õlad on päevitanud ja läigivad nagu poleeritud puu - otsekui oleks ta oma õlad ise ilma Jehoova abita maailmalihast välja raiunud ja ise oma peopesadega läikima hõõrunud . 
85	NA	 Õhtusse laskuvas valguses on täpselt näha Lioni silmavärv - see ei ole ei pruun ega must , nagu varem võis arvata , vaid tumekollane , punaka helgiga , mesilaste värv . 
86	NA	 Nüüd räägib Lion pikalt , suure kaasaelamisega , ohtralt teisele täiesti arusaamatuid ja võõraid sõnu pruukides . 
86	NA	" Kuid ühe kuulutuse juurde tuleb ta ikka ja uuesti tagasi : "" Ühegi maa muld ei ole nii püha , et seda kotikesega rinnal kanda . "" "
87	NA	 Tema , kellele see väljakutse määratud on , peaks selle vastu võtma , tühjaks tegema ja ära viskama , peaks teisele rahu ja lohutust andma , kuid selle asemel on ta kahtlaselt vait ning joonistab liivale lõustu ning irvitusi . 
87	NA	 Ta on iseendaga täiesti rahul , tema suunurki kergitab väike naeratus . 
87	NA	 Ta näeb nüüd oma silmaga ja kuuleb oma kõrvaga , et teine usaldab teda . 
87	NA	 Sealjuures ei kuulagi ta õieti , millest on jutt . 
87	NA	 Tema vaga naeratus varjab nii mõndagi , mis talle endalegi üllatuseks on . 
88	NA	 Õieti himustaks ta praegu ise olla see teine , see Lion , kelle silmavärvi ja õlanukkide ühtlast päevitust ta häbematul ja säraval vargapilgul mõõdab . 
88	NA	 Ta on nagu kägu või kaaren , kes ihaldab teise ainukest pesa ja kõige kallimat vara - ei rohkem ega vähem kui ihu ja hinge . 
88	NA	 Kui see tema võimuses oleks , siis kisuks ta siinsamas kuumal liival , päise päeva ajal , lennukite müra ja elektrirongide igal täistunnil korduva kauge kõmina saatel teise hinge lihtlabasel ja metsikul viisil ninasõõrmete kaudu välja ja puhuks omaenese hingeauru asemele . 
89	NA	 Peab ütlema , et iga suuandmisega jõuab ta oma eesmärgile natuke lähemale . 
89	NA	 Juba tundub talle , et teine on siia ilma tekkinud tema käsul ja just praegu . 
89	NA	" Siiski , sõna "" muld "" teise suus teeb teda tähelepanelikuks ja toob kahtlaste soovkujutluste riigist tagasi elavasse ellu , kus oma kõige salajasemaid mõtteid varjatakse , kus iga asi toimub seatud viisil ja kus ei saa ühtegi pulsilööki ega ühtegi elutundi vahele jätta . "
90	NA	 Mõttes paneb ta imeks , et Lion tarvitab nii ajast ja arust sõnu nagu kotike ja muld . 
90	NA	 Eriti muld . 
90	NA	" See meenutab talle põllede ning pearätikutega vanainimesi , kes kurdavad : "" Mis'nd minust , vanast mullast , enam "" ja "" Ei tea , kas surmgi mind , vana mulda , võtab "" . "
91	NA	 Mullast teab ta ühte ja teist . 
91	NA	 Ei aja kerget halli liivmulda kunagi segi raske punase savimullaga , on mullast näinud välja ilmumas vihmausse , kartuleid ja peete , roostetanud nuge , nööpe , saapasääri , kuusejuuri ja looma lõualuid . 
91	NA	 On vaadanud värske haua põhja ja näinud seal inimese- ning labidajälgi . 
91	NA	" Ähvardus : "" Mullast oled sa võetud ja mullaks pead sa saama "" teeb mullast tema verivaenlase , kellega tal on omad arved õiendada . "
92	NA	 Kerge ja soe tuul puhub otse avamerelt , muudab suunda ja tõstab tulesädemeid üles . 
92	NA	 Alla langedes muutuvad need elavad punased sädemed hallideks tuhahelvesteks . 
92	NA	 Lion toob tulle veel ühe kaenlatäie kuivi pajuoksi , mis kõvasti praksuvad . 
92	NA	 Ta toob ka valget kaldale uhutud pilliroogu , mis põledes igasse ilmakaarde sulatuld pritsib . 
92	NA	 Õhk , vesi ja tuli on vastu õhtut rahutuks muutunud ja liikuma hakanud . 
93	NA	 Ümbruse ärevus hakkab ka Lionile külge , ta ei püsi enam paigal , istub ja tõuseb , otsib endale uut ja õigemat paika , keerab selja mere poole ja küsib kõigelt , mida ta parajasti näeb - kividelt ja veelt , männilt ja pajult , ja küsib kõigelt , mida ta parajasti näha ei või - pimeduselt , mida silmapiir praegu veel suudab varjata , vanadelt maa alla vajunud riigipiiridelt , Valgelt ja Mustalt merelt , küsib Brežnevilt endalt ja iga liiduvabariigi juhilt eraldi - miks ta peab riiki sellepärast kummardama , et tal riigi pass taskus on . 
93	NA	 Miks ta peab siin mulda suudlema , kui tema hauad on mujal ? 
94	NA	" Raamatusõnad "" mulda suudlema "" ja "" hauad "" saavad tema suus igapäevasteks ja harilikeks nagu sõnad "" vaksal "" või "" majavalitsus "" . "
94	NA	 Kõneldes muutub Lioni hääletoon hukkamõistvaks ja nägu tumedaks . 
94	NA	 Ta vajub kühmu , tardub paigale ja tema õlad kattuvad otsekui tolmuga . 
94	NA	 Tal on hirm , et ta saab OVIR-ist eitava vastuse , et Kuzminitšna väimees on teisele ametikohale üle viidud ja ei tegelegi enam kunstiga . 
94	NA	 Aga mida tähendab kunstiga tegelemine salakeeles ? 
94	NA	 Õige , väljasõidu korraldamist . 
95	NA	 Jaatavat vastust kardab Lion praegu veelgi rohkem kui eitavat . 
95	NA	 Kardab sellest hoolimata , et oma lahkumise otsuse on ta omaks võtnud nii ammu , et ei mäletagi enam millal . 
95	NA	 Võib-olla juba siis , kui neil veel koer Nosson oli , kes sõi ära kõik suitsukonid , mis ta maast leidis . 
95	NA	 See võis olla teises või kolmandas klassis , sest neljanda klassi sügisel hakkas Nosson suitsumeeste ja napsivendade järel käima ega tulnudki enam koju tagasi . 
95	NA	 Lömitas õlleputka juures ja ükskord tädi Olga nägi teda , aga Nosson vaatas kõrvale , tegi kaela kangeks ja jättis mulje , et ta tädi Olgat ei tunnegi . 
96	NA	 Sellest ajast peale käib lahkumise ettevalmistamine , sest koer Nossoni kadumine oli kindel märk - nüüd peab peale hakkama , enam ei maksa viivitada . 
96	NA	 Nossongi ei takista , enam ei ole tarvis aru pidada , kui kaua see koer veel elab . 
96	NA	 Lahkumise ettevalmistamine on nii palju aega nõudnud , et vahepeal on juba uus koer võetud , Kinski , ja sellelgi on nüüd juba habe hall . 
97	NA	 Lionile on lahkumise ettevalmistused tähendanud teisipäeva õhtute ohverdamist saksa keelele ja neljapäeva õhtute ohverdamist inglise keelele . 
97	NA	 Salakeele ja telefoniga ümberkäimise on ta selgeks saanud koos rääkima õppimisega , mängult . 
97	NA	" Tädi Olga on talle tihti helistanud ja on alati Levi küsinud , ja tema on reipalt ning soliidselt vastanud : "" Lev kuuleb . "" "
97	NA	 Ta ise ei saa siiamaani aru , miks Lev , kui tema passis seisab ometi Lion . 
97	NA	 Siiski on Lion kindel , et seal , kus passi ei ole tarvis olnud näidata , on see talle kasuks tulnud . 
97	NA	 Eriti koolis . 
98	NA	 Siin tule ääres tunnistab ta üles ka selle , et on teinud kaks pronksist lüpsjat ja ühe kohalikust kivist Lenini pea , ja häbeneb seda siiamaani . 
98	NA	 Lenini pea eest on ta saanud isegi ühe Moskva preemia . 
98	NA	 Seda pead näeb ta unes , ja alati ühtemoodi - ta läheb kiiresti mööda OVIR-i koridori ning tema järel sibab Lenini pea , ilma kereta , madal , sile ja mustjas , koera moodi . 
98	NA	 Tema püüab seda pead palitusabaga varjata , kardab kangesti , et Kuzminitšna näeb ja paneb pahaks ning laseb öelda , et väimees enam kunstiga ei tegele . 
99	NA	 Seda jutustades tekib Lioni silmadesse isevärki sünge lõbusus . 
99	NA	 Ta kirjeldab oma vana karvasest riidest ameerika palitut ja selle hõlmu , mis olid pikad just sel ajal , kui Brežnevi riigis kanti lühikesi . 
99	NA	 Ta illustreerib oma juttu isegi piltidega ja joonistab liivale Kuzminitšna piirjooned . 
99	NA	 Erilist vaeva näeb ta kõrvarõngaste ja prillisangadega . 
99	NA	 Liiv on kuiv ja variseb kokku , kuid Lion roomab mööda randa , pühib mõned kriipsud ära ning tõmbab teisi juurde , kuni Kuzminitšna lai nägu hakkab meenutama Beethoveni surimaski . 
100	NA	 Mõlemad , nii joonistaja kui ka pealtvaataja , aelevad nüüd naerdes liival ja nende muretus on päris imekspandav . 
100	NA	 Jääb mulje , et ükski riik ei saa takistada nende silmi hiilgamast ega hambaid välkumast . 
100	NA	 Neil pole sooja ega külma tuhandete poliitvangide saatusest ega vaimuhaiglate saladustest . 
100	NA	 Mis neil teistest . 
100	NA	 Mis sellest , et maa nende ümber on ära neetud . 
100	NA	" Seda ei usu ju niikuinii ükski , kes "" Inturisti "" sooja tiiva all siin on viibinud . "
100	NA	 See on unelmate maa , kus raamat maksab niisama vähe kui päts leiba , kus korteriüür on haruldaselt madal , kus ei panda rõhku ainult välisele ilule , kus ei tunta hirmu homse päeva ees . 
101	NA	 Hiigelriigi servale , selle viimasele maalapile joonistavad nad Kuzminitšna näopildi ega hooli karvavõrdki linnadest , mis nende selja taga huugavad , ega kartoteegikappidest , kus nende nimed väga kergesti juba kirjas võivad olla . 
101	NA	 Issanda ingel ei võtagi suuri kääre kätte ega lõika nende naeru katki , see vaibub iseenesest . 
101	NA	 Veel läbi elamata aastad langevad otse ülevalt kesktaevast alla , lahkumise vari katab nägusid otsekui must telk , tuleleek tardub paigale ja tuul ei puhu . 
101	NA	 Siis läheb taevas uuesti kinni , vari rullitakse kokku ja tõmmatakse tagasi , suits hakkab keerlema ühel kohal ümber iseenda . 
101	NA	 Kõik on endine . 
102	NA	 Lion ütleb , et ta ei tea , kas ta elab võõrsil praegu või hakkab ta tulevikus elama võõrsil , ja teine vastab sügavmõtteliselt , et seda ei saa teada enne , kui tulevik käes on . 
102	NA	 Lioni suust saab ta kuulda , et Riigist on võimalik ka välja pääseda . 
102	NA	 Uskumatu küll , aga temale on see mõte täiesti uus . 
102	NA	 See erutab teda nii , et ta parmuhammustused oma siledatel läikivatel pahkluudel täiesti verele kratsib . 
103	NA	 Tema pea on täis värviliste ajakirjade klantspilte , pahna , mida ta salaja häbelikult ning himukalt endale mälu keerdkäikudest ilmuda laseb . 
103	NA	 Kui tal on olnud valida tõsise romaani ja labase pildilehe vahel , on ta valinud mõlemad . 
103	NA	" Ta on näinud Wieni kohal hõljumas naist , kelle rinnahoidja nimi on "" Triumph "" . "
103	NA	 Isoldet on ta näinud Tristani tassi reklaamkohvi valvamas . 
103	NA	 Soome kose all ujub Toonela luik , nokas elukindlustuspoliis . 
103	NA	" Haldjakoorid laulavad "" Dior ! "
103	NA	 Mercedes ! 
103	NA	 Volvo ! 
103	NA	 Braun ! 
103	NA	 Dior ! 
103	NA	 Mercedes ! 
103	NA	 Volvo ! 
103	NA	" Braun ! "" "
103	NA	 Kõikjal vedeleb autovõtmeid , teemantsõrmuseid ja õllepurke . 
103	NA	 Täismehe hambad on valged ja kukal punane . 
103	NA	 Nende meeste olemasolu peaks Lion tõsiselt arvesse võtma ja selle üle järele mõtlema , kuid selle asemel jutustab ta Warholi elulugu , kirjeldab Henry Moore'i kujusid ja tunnistab üles , mis talle on räägitud Ameerika valgusest . 
103	NA	" "" Seal on valgus kollane . "
103	NA	 Seal on kollased varjud . 
103	NA	" Ära arva , et nad on sinised ! "" hoiatab ta . "
103	NA	 Ta ütleb , et mõtleb kogu aeg Moore'i kujude peale ja et eriti piinavad teda nende kujude varjud . 
103	NA	" "" Nende varjud töötavad ! "
103	NA	" Need töötavad kujude kasuks ! "" "
103	NA	 Ta pihib , et on jälginud ka oma tehtud kujude varje , kuid neil on midagi viga , nad ei tööta . 
103	NA	" "" Kui vari elab , siis on kuju valmis , "" avaldab ta teisele oma ametisaladuse . "
104	NA	 Rääkides peab Lion silmas iseenda ja teise varju liival , ta pilk muutub äraolevaks ja käed vajuvad alandlikult rippu , sest neile on antud liiga raske ülesanne - teha elava keha järgi surnud kuju , millel ometi oleks elav vari . 
104	NA	 Ta ei anna teisele andeks , et see ennast liigutab , et see oma näoilmet vahetab , elab ja muutub . 
104	NA	 Sellele näole on Lion ometi ise õige ilme välja valinud , selle kaela lülid on ta ise oma käega sobiva nurga alla painutanud ja nii peavad nad ka jääma . 
104	NA	 Nad peavad väljendama kätt , mis neid puutus , ja pilku , mis nad elavaks tegi . 
104	NA	 Ainult nii kuuluvad nad lõplikult sellele käele ja sellele pilgule . 
105	NA	 Lion paneb käe teise kaelale , nagu tahaks ta seda tõesti painutama hakata , ja nende varjud sulavad uuesti kokku . 
105	NA	 Ükski sõna ei anna edasi seda põletavat kurbust , mida nad koos tunnevad , kui kumbki ei saa üle surelikele seatud piirist , mis ühe olemust teise eest kaitseb . 
105	NA	 Kui seda piiri ei oleks seatud , siis vahetaksid nad siinsamas oma lihad-kondid ära nagu seljariided . 
105	NA	 Nad vallutaksid ära võõra verepimeduse , asuksid omanikena teineteise pealuusse , üks võtaks endale teise kopsud , suruks ise nende niiske ja toore tumeduse kokku , sobitaks endale teise neere ja südant , tõmbaks teise selgroo sirgu nagu hiilgava ja hirmuäratava vedru . 
105	NA	 Huvi ja õudusega aimaks üks , kuidas teine tema enda lihas sedasama teeb . 
106	NA	 Õhk on niiske nagu pisarate sool . 
106	NA	 Tuul pöörab . 
106	NA	 Lion jääb üksipäini eredasse päikesepaistesse seisma , kui teine tema käed oma kaelalt maha raputab ja vee poole läheb , selg sirge , pea püsti . 
106	NA	 Vaimusilmas näeb Lion teda valmis olevana . 
106	NA	 Kollakaspruuni puukujuna . 
106	NA	 Ainult selles ei ole ta päris kindel , mis puu see on . 
106	NA	 Kase- ja pirnipuu praagib ta kohe välja . 
106	NA	 Pähklipuu juurde jääb ta kindlaks . 
106	NA	 Just sel hetkel vaatab teine selja taha ja tema näost paistab alasti ning paljas rõõm , mis teeb ta niisama süütuks ja julmaks nagu päevavalguse , niisama aja võimu alt väljas olevaks nagu rohu , mis oktoobris kaob ja mais jälle ilmub , niisama kättesaamatuks nagu silmapiiri . 
106	NA	 Iga tema jalaaste käristab liiva katki . 
107	NA	 Üksiku põldmarjapuhma juures jääb ta seisma ning sööb kõik marjad ära , nii palju , kui neid on . 
107	NA	 Tumepunane marjamahl jookseb näppe mööda alla ja ta pühib käed hooletult vastu kõhtu puhtaks . 
107	NA	 Üks mis kindel - seda liigutust ei saa ta enam kunagi teist korda teha . 
107	NA	 Mitte kunagi enam ei ole tema päev nii noor . 
107	NA	 Mitte kunagi enam ja igavesest ajast igavesti . 
107	NA	 Nii pateetiline on selle pildi allkiri , millel on ainult riba liiva , merevesi ja inimeste saatus , kes sel päeval elavad . 
108	NA	 Ta laseb mereveel tõusta rinnuni , alles siis hakkab ta ujuma . 
108	NA	 Vesi ei sulpsu , laine ei laksu , ümberringi on vaikus ja tühjus , otsekui oleks uks selja taga kinni läinud . 
109	NA	 Ei maksa unustada , et siin ujub seesama laps , kes 1956. aastal astub mööda haljast metsarada , näol klassikalised suvepäikselaigud ning vana luuleline lehemuster . 
109	NA	" Kaenla all hoiab ta paksu raamatut , mille pealkiri on "" Vene mets "" . "
109	NA	 Selle läbilugemist peab ta oma kohuseks , kui ta on selle kord juba raamatukogust võtnud . 
109	NA	 Tal on kavatsus toominga otsa ronida , marju süüa ja raamatut lugeda . 
109	NA	 Kahel pool metsarada säravad sinised kellukesed , otsekui seisaksid nad altaril veeklaasis . 
109	NA	 Kuuskedest tõuseb tumedat vaigulõhna ja mööda rada läheb kolhoosibrigadiri väike poeg , kellele on antud lihtne ülesanne - ta peab vaatama , kas vaarikad on metsas valmis . 
110	NA	 Poiss võib olla viie-kuueaastane . 
110	NA	 Tal on käes viuksuv kummikukk . 
110	NA	 Teerada lookleb läbi vaarikavarte ja viib kaks last vääramatult kokku . 
110	NA	 Nad jäävad seisma , kaabivad jalgadega maad , näperdavad oma nööpe ja napsavad puhmast marju . 
110	NA	 Kolhoosibrigadiri poeg on teisest vähemalt viis aastat noorem , välja näeb ta veelgi väiksem , olgugi et temast tuleb turske mees nagu metsapull . 
111	NA	" Suurema lapse näole annavad puulehtede liikuvad varjud kavala ja kelmi ilme , ta mõõdab ebalevat poisikest pealaest jalatallani ja meelitab : "" Tule , ma näitan sulle ühte salakohta ! "" "
111	NA	" Kui teine midagi vastata ei oska ja paigalt ei liigu , sunnib suurem : "" Noh ! "" , ning kortsutab kulmu . "
111	NA	 Tema selgeis silmis vilgub must säde . 
111	NA	 Ja ennäe - poisike lipsabki tema järel sõnakuulelikult paksu kuusepadrikusse , kus peab ette vaatama , et silmi peast välja ei torgi . 
112	NA	 Natukese aja pärast lükkab vanem noorema tihedate puuokste vahelt välja päikese kätte , mis voolab otsejoones ülalt alla väikesele metsalagendikule . 
112	NA	 Niidetud heina lõhn täidab kogu helendava ja virvendava õhuruumi . 
112	NA	 Liblikad kaovad valguse käest varju ja ilmuvad uuesti ootamatult nähtavale . 
112	NA	 Kuhu vari langeb , seal on maa must nagu põrgusuu . 
112	NA	 Puud kohisevad vaevukuuldavalt . 
112	NA	 Igaüks on seda lagendikku näinud , seda on lõpmata palju maalitud ja erinevates keeltes kirjeldatud . 
112	NA	 See on just seesama lagendik . 
112	NA	 Poisike seisab pettunud näoga paigal , ta ei näe lagendikul midagi erilist , on valmis kohe virisema hakkama ja viuksutab pahuralt oma kummist kukke . 
113	NA	" Hirmu ei tekikski , kui teine ei sosistaks : "" Ära karda ! "
113	NA	" Mina olen siin ! "" ja selle juures väiksemat tasakesi edasi , heleda valguse kätte ei lükkaks . "
113	NA	" Nüüd täidab kogu sätendavat ja kahisevat lagendikku sosin : "" Ära karda ! "
113	NA	" Kui mina siin olen , siis ta ei tule ! "" "
114	NA	 Seejärel praksatab oks , põõsas läheb kinni nagu salauks ja sosistaja on lagendikult kadunud . 
114	NA	 Ta hiilib hinge kinni pidades lagendiku teise serva ja piilub okste vahelt välja . 
114	NA	 Keset juulipäeva auhiilgust ja sära seisab väike hall kogu ega julge iitsatadagi . 
114	NA	 Ainult oma kollast kummikukke surub ta kahe käega kurgu alla . 
114	NA	 Hiljem kodus ei oska kaotsiläinud ja suure vaevaga ülesleitud poisike midagi mõistlikku öelda . 
115	NA	 Selle lagendiku koos põõsastega pühib üks mees buldooseri möirates kahekümne aasta pärast siiski maa pealt ära . 
115	NA	 Pärast makstakse sellele mehele palka ja preemiat . 
115	NA	 Kui see oleks tema võimuses , siis ei laseks ta siia kunagi päikest paista . 
116	NA	 Võimalik , et seitsesada aastat orjust , lummutised , näkid ja maa-alused on ainult eesti rahva ettekujutus ja folkloristi uurimisaine , aga võib-olla teab iga eesti buldooserijuht , mis need on . 
117	NA	 See selgub alles tulevikus , kas ka Lionil on selle looga midagi tegemist või mitte . 
117	NA	 Praegu aga kannab Lion lõkkesse liiva , kuni tuli on lämbunud , ja seisab siis tule haual , käed vaheliti rinnal . 
117	NA	 Keegi ei või teada , mida ta mõtleb . 
117	NA	 Ta jälgib pingsalt , kuidas teine oma ihuliikmed merest pikkamööda tagasi saab ja kuidas need oma endise kuju võtavad . 
117	NA	 Õlad on jälle õlad ja põlved on põlved , mitte ebamäärane värelus vee all . 
117	NA	 Huuled on kauasest meres loksumisest sinised ja ihu kananahal . 
117	NA	 Kohe , kui ta jala kaldale tõstab , astub ta katkise elektripirni peale , mille laine on kusagilt kätte saanud ja kaasa toonud . 
117	NA	 Õhuke klaas lõikab pehmet liha hõlpsasti ja ilma erilist valu tegemata . 
118	NA	 Iseenesestmõistetavalt toetab ta käe Lioni õlale ja uurib ühel jalal seistes oma talda . 
118	NA	" Siis istub ta liivale maha ja käseb : "" Võta nuga ! "" "
118	NA	 See on nii lihtne lause , et igaüks peaks oskama seda võõras keeles öelda . 
118	NA	 Lion võtab sõnagi lausumata märja liivase jala oma kaenlasse ja tema kalli šveitsi taskunoa tera pöörab üheainsa osava liigutusega klaasitüki haavast välja . 
118	NA	 Peen verenire , mis nähtavale ilmub , pole kõne väärt . 
118	NA	 Siiski kiiskab see õhtuvalguses nagu odav ehteasi . 
118	NA	 Lion saab selle omale . 
118	NA	 Verel on vere maik , olgu veri kelle oma tahes . 
119	NA	 Kelle omad on Brežnevi tankid ? 
119	NA	 Kelle oma on läänetaeva kurbus ja raamatute mürk ? 
119	NA	" Ja kelle oma on "" armastajapaar , kes kartmata jookseb rannal , jalad katmata , jalad katmata ja soontes tuulevein ? "" "
120	NA	 Täna ei teata TASS enam midagi . 
120	NA	 Nii Daugava jõe kui ka Soome lahe ääres voolab vesi kraanist keedupottidesse ja kohvikannudesse , vannidesse ja pesukaussidesse . 
120	NA	 Või võetakse jääkapist välja , leib on lõigatud . 
121	NA	 Päikesejumal kihutab Läände , raudsest eesriidest otse läbi , nii et silmgi ei pilgu . 
121	NA	 Tema paljad tulised põlved välguvad riigipöördekatsete ja raketibaaside kohal niisama vääramatult , nagu nad välguvad õunapuulatvade ja kuivama pandud lüpsikute kohal . 
121	NA	 Ja nii nagu seadus ette näeb , lahkub tema vanker Moskva Punaselt Väljakult alati tund aega varem kui Riia Rannast . 
122	NA	 VALGED TALDRIKUD ILMUVAD LAUALE JA KORISTATAKSE JÄLLE ÄRA . 
122	NA	 Leivanuga unustatakse panna tagasi oma kohale . 
122	NA	 Kohvipaks ning teepära visatakse minema . 
122	NA	 Aknad on augustiõhtusse lahti . 
122	NA	 Kardin hõljub nii süütult , lillekimp vaasis lõhnab nii magusalt ja lambi valgussõõr laes kumab nii soojalt , et jääb mulje nagu ei olekski seal all Prahas sügis juba käes ja nagu ei olekski siin üleval Riias Riigil võimalik oma kätt inimese päevade peale panna ja nagu oleks Balti sõjakomissariaatide töö ainult ettekujutus või nali . 
123	NA	 Igaüks , kes oma pea aknast välja pistab , tõmbab selle kohe jälle tagasi , sest õhtu on suur ja pime nagu surmavald . 
123	NA	 Akna taga õhus seisab Issanda ingel , taskuraamat käes , ning kirjutab . 
123	NA	 Mida ta tänase kuupäeva alla märgib , selle jätab ta oma teada nii nagu kõik , mida ta majaseintest ja ribikontidest läbi vaadates näeb . 
123	NA	 Siiski , kaks sõna - suits ja sool - paneb ta tänase päeva mälestuseks ilmtingimata kirja , sest et tema arust on riik ainult sinine suits , mis oli ja enam ei ole , ja inimese päevad ning ihu on tema meelest ainult sool , mis sulab . 
123	NA	 Temaga võib vaielda ja ongi vaieldud , talle võib püüda raamatute abiga selgeks teha ja ongi tehtud , et inimene on loom , aga ta ei vaevu kulmugi kergitama . 
123	NA	 Temaga vaielda on nagu sõelaga vett kanda . 
124	NA	 Esimesed tähed ilmuvad taevasse . 
124	NA	 Kindlasti on nende hulgas mõni , mis langeb eesti nõgestesse , läti maltsa ning tšehhi porisse ja põrmu . 
125	NA	 Nagu ei puutuks see , mis täna silmapiiri taga toimub , üldse nendesse , avab Lion kapiuksi ning pesusahtleid ja kisub sealt otsekui kiskjakurgust välja vannilinu ning käterätte . 
125	NA	 Näha on , et ta tunneb kapist paistvate karskete pesuvirnade ning hoole ja armastusega valmistatud kroogitud suudega lõhnakotikeste ees ebamugavust ning kohmetust . 
125	NA	 Millal müütiline ema ja saladuslik tädi Olga nähtavale ilmuvad , seda ei ole teada . 
125	NA	 Teada on ainult nii palju , et nad istuvad suvilas , ja koguni koos isaga . 
125	NA	 Isast ei ole varem juttu olnud . 
125	NA	 See on esimene kord , kus isa mängu tuleb . 
126	NA	 Kui aga päris aus olla , siis juttu ei ole olnud väga paljudest asjadest , kas või tema Tallinna-elupaigast , kus kraanist purskab ainult jääkülma vett ja kus pigem mängitakse ning näideldakse elamist , kui tegelikult elatakse . 
126	NA	 Juttu ei ole olnud käterättidest ning voodilinadest , mis on aetud ahju , kuna keegi on pühkinud neisse värviseid pintsleid ; ka mitte riidehilpudest ega heliplaatidest , mis on kogu aeg ringluses ja vahetuses . 
126	NA	 Kaugeltki ei ole juttu olnud sellest , et kellelgi ei ole venda ega õde , isa ega ema . 
126	NA	 Sugulastest ei räägita . 
126	NA	 Ema ja isa ? 
126	NA	 Mis loomad need on ? 
127	NA	 Kuna ta ei ole pikemat aega viibinud paikades , kus keedetakse moosi , praetakse kotlette või triigitakse linu , siis on ta kindel , et keetmine , küpsetamine ja triikimine on igal pool ja üleüldiselt lõpetatud . 
127	NA	 Kui ta nüüd näeb laual tädi Olga keedetud kirsimoosi ja pesukapis ema triigitud linu , siis on see talle suureks hoobiks . 
127	NA	" Oma südames ta paneb seda moosi ja neid linu väga imeks , nagu ta paneb imeks ka seda , et Lion neid nii pahaaimamata kasutab , nagu poleks ta midagi kuulnud muusikalist "" Juuksed "" ega maailma tulevikust . "
127	NA	 Igal juhul on ta suurest kirsimoosipurgist rabatud . 
127	NA	 Tähendab , midagi pole muutunud ! 
127	NA	 Ikka veel on moos kapis ja kord majas ! 
127	NA	 Milleks siis kõik need kesköised kaifid , see lilleõis särgiseljal , kõik sõna ja värv ja maailma saatus ! 
127	NA	 Milleks siis on sildu põletatud , isade jalgealust õõnestatud ja emade kartulisalatid ära põlatud ! 
128	NA	 Mida ta ootab , kui ta käe välja sirutab ja teise elujoonele asetab ? 
128	NA	 Ühe silmapilgu seisavad nad vannitoa ukse ees vastamisi , ühe käsi teise käes , otsekui suursaadikud , kelle riigid on vastu ootusi ühinenud , aga pole veel teada , mis huvides . 
128	NA	" Puudub veel ainult , et nad teineteisele süütu pilgu ja helge ning ametliku naeratuse saatel kinnitaksid : "" Palju õnne ! "
128	NA	" Jõudu ja edu ! "" "
128	NA	" Võib-olla peaksid nad aga hoopis teineteisele tungivalt sosistama : "" Ära karda ! "
128	NA	" Mina olen siin ! "" "
129	NA	 Südamepõhjas ootab ta , et Lion kõik tema võrgud ja nöörid katki rebiks , üle õla minema viskaks ja sellest hoolimata tema kõrvale seisma jääks , teda õigeks mõistaks , läbi näeks ja trööstiks . 
129	NA	 Kuidas aga saab Lion seda teha , kui ta ise alles vähem kui kolme aasta eest on oma õpetajale ja diplomitöö juhendajale külma arvestusega sulnilt naeratanud . 
129	NA	 Kui ta on kardetava ja suure kala oma võrku saanud , selle rabelemist mõne aja tumeda huvi ja hirmuga jälginud ning parajal hetkel õhku ahmima jätnud . 
129	NA	 Igal juhul on Lion oma diplomit hiilgavalt kaitsnud ja kõik , kes kaitsmisel olid , mäletavad tänini selle poisi ilmsüütut pilku . 
129	NA	 Siiski painab juhendajat edaspidi alaline hirm . 
129	NA	 Ta ei ole kindel , mida Lion temast aimab ja mida Riik temast teab . 
129	NA	 Keegi ei saa teda aidata . 
130	NA	 Siis nõksatavad seinakella pikad noolekujulised osutid , aeg liigutab ennast ja tundub , et tema kondid nagisevad . 
130	NA	 Kell lööb ja kellalöökide kõlav selge naisehääl kajab läbi korteri otsekui märguanne elada ja tegutseda , kuni elupäevi on . 
131	NA	 Lion lükkab kapiuksed kinni ja ulatab teisele korralikult kokkupandud vannilina , mille see hooletult õlale võtab . 
131	NA	 Ta lükkab võõra vannitoa jääklaasist ukse kindla käega riivi , keerab kraanid lahti ja pillub oma vähesed hilbud lohakalt põrandale laiali . 
131	NA	 Isegi vannilina , millel on piinlikult puhta pesu vanaaegne lume- ja lavendlilõhn , keerab ta asja eest , teist taga nutsakusse kokku ja viskab põrandale , hoolimata sellest , et seinal on terve rida tühje konkse . 
132	NA	 Ta hindab vannitoa ära . 
132	NA	 Tema meelest on see vanainimeste vannituba . 
132	NA	 Seda arvamust kinnitavad iseäranis vanni käpad , mis on malmist valatud , kuid püüavad pronksi muljet jätta . 
132	NA	 Ka valge kulunud värviga tool ja peegliraam , millel looklevad rauged puust vesiroosid , meenutavad talle vanu inimesi ja vanakraamikauplusi , mitte aga mööbliajakirjade juugendilehekülgi . 
133	NA	 Ta uurib valvsal jahimehepilgul ümbrust ega jäta kahe silma vahele ühtki topsi , pudelit ega karpi . 
133	NA	 Eriti ahvatleb teda kõik , mis läigib . 
133	NA	 Nagu võiski arvata . 
133	NA	 Kääre , pintsette ja žiletiteri tõstab ta ühest kohast teise ning naudib nende äraneetud ning ohtlikku valmisolekut milleks tahes . 
133	NA	" Muretult täiendab ta klišeed "" Üksi võõras vannitoas "" iseäralike detailidega . "
133	NA	 Kui mõned on võõrastes vannitubades nuuskinud teiste lõhnaseepe ja deodorante , siis tema avastab silindrikujulise kivitopsi , milles seisab kolm võõrast hambaharja - üks valge nagu luu , teine punane nagu suu , kolmas must nagu eebenipuu . 
133	NA	 Läbi valge kivi looklevad pruunikaspunased sooned . 
133	NA	 Ei ole selge , kas see kivi meenutab rohkem vanade jumalate valgeid põlvi või klaari suveõuna külma liha ning pruune seemneid . 
134	NA	 Ta hoiab kivi käes seni , kuni see soojaks läheb , siis paneb ta selle riiulile tagasi . 
134	NA	 Kolm hambaharja ja tuub odavat läti piparmündipastat jäävadki temast kraanikaussi vedelema . 
135	NA	 Omavoliliselt avab ta peeglialuse kapi ja otsib sealt põhjalikult šampooni , mida ta ei leia enne , kui on kogu kapi sisu pahupidi pööranud . 
135	NA	 Ja kui ta lõpuks leiabki padjakese munašampooni , siis viskab ta selle halvakspanevalt kappi tagasi . 
135	NA	 Kapist on tulnud välja pika sabaga käsipeegel , ilus , kuid tuhm , samuti kingakarp , milles on haavaplaastreid , merevaigutükke , pimsskivi ja paar nüri pliiatsit . 
135	NA	 Põrandale veereb tablette , tõrusid ja käbisid ning terve kogu vanade lõhnaõlipudelite mitmetahulisi klaaspunne , mida väike Lion on kunagi pidanud oma kalliks aardeks . 
136	NA	 Ta topib kõik asjad kuidagimoodi kappi tagasi , surub kapiukse väevõimuga kinni ja lõpuks ometi on ta nii kaugel , et saab vanni astuda ja dušikraani lahti keerata . 
136	NA	 Silmapilk ümbritsevad teda igast küljest sirged , peenikesed ja tihedad veejoad otsekui metallist puurivarvad . 
136	NA	 Ta seisab alasti puuris , pea seljas . 
136	NA	 Tekib loomulik küsimus , kust ta tuli ja kes ta sisse lasi . 
136	NA	 Seda enam , et ta vannist välja astudes määrib oma märjale seljale teiste kallist ja haruldast silmalaukreemi . 
136	NA	 Sedasama hõõrub ta ohtralt ka oma jalataldadele . 
137	NA	 Enne on tal siiski üks sahtel jäänud läbi uurimata . 
137	NA	 Sealt leiabki ta tumepunase flanellkotikese , mille paelad ta kohe lahti harutab , sealjuures pehmele riidele lõhnavaid rasvaseid kreemijälgi jättes . 
137	NA	 Mustjaspunasest kotisuust roomab välja jäme pruun juuksepalmik , mõlemast otsast lihtsa ja odava õmblusniidiga kõvasti kinni seotud . 
138	NA	 Sellel ei ole juures ei tolmu , ei vanade lõhnaõlide ega naftaliinilõhna , nagu tema välimusest võiks arvata , vaid tavaline värskelt pestud juuste lõhn . 
138	NA	 Kui see vastu ihu puutub , siis see ongi harilik võõras juus - külm ja soe ühekorraga , sile ja kare , vastumeelne ja külgetõmbav . 
138	NA	 Seda muudkui libistaks ja libistaks läbi peo . 
139	NA	 Nii ta teebki , teadmata , et see on ema koolitüdrukupats , ära lõigatud kus mujal kui Varssavis . 
139	NA	 Täpsemalt , 1932. aastal Varssavi juuksuriäris , mida enam ei ole ja kus Ada tegi vanaemale võrratuid vesilaineid . 
139	NA	 Ema sai endale sünnipäevakingituseks koolivaheaja Varssavis vanaema juures ja soengu , mis ranges Läti Vabariigi gümnaasiumis tuli kohe sirgeks kammida ja välja kasvatada . 
139	NA	 See mahalõigatud pats jäigi lõpuks vanaisale kaasa andmata . 
139	NA	 See pidi pandama ükskord vanaisa kirstu , kui vanaisa ära sureb . 
139	NA	 Matustele minekuks Riigist väljasõidu luba küsima ei julgenud keegi 1952. aastal minna . 
139	NA	 Selle patsiga mängida ei tohi ! 
140	NA	 Temale ei saa sellega mängimist keegi keelata , sest nüüdsest peale on see pats alatiseks otsapidi tema peos . 
140	NA	 Edaspidi on tal alati võimalik vaadata maailma läbi nende noorte , pehmete ja pruunide , kirstu kaasa panemata jäänud juuste , nagu ta praegu just teebki . 
140	NA	 Ta ei tea seda isegi , kus ja millal ta sellel juuksepalmikul jälle mälupõhjast välja roomata laseb . 
140	NA	 Ta on äraaimamatu ja kardetav nagu tulevik ise . 
141	NA	 Kuigi tema selja taga on eesti kuusemetsad , Tallinna vaade ja läti vannitoa jääklaasist uks , lainetab ta silmade ees juba kuum valkjassinine taevas ja vali pahaendeline tuul puhub piki laia Marzalkowskat ja piki kadunud Krochmalnat - piki kõiki neid tänavaid , mis küll kannavad Varssavi tänavate tuntud nimesid , kuid mis on jäänud uue , kalgi ning troostitu Idabloki Varssavi sisse ning alla . 
141	NA	 Varssavi tänavatena on need olemas veel ainult mälus . 
141	NA	 Mälu abiga laseb kes tahes , kas või I. B. Singer ise , Varssavil endisena surnuist üles tõusta , avab tuhaks ja tolmuks saanud elutubade ning kohvikute uksed , täidab ruumid südametuksete ja elusaatustega . 
141	NA	 Laseb poolel leheküljel ühe külma Varssavi talvepäeva Nietzsche tsitaadi saatel tagasipöördumatult ja kurvalt kaduda , manab seintele ammukustunud ehavalguse , raadiosse Hitleri kõne ja sätendavate tähemärkide taha vägede Jehoova pilkava palge . 
142	NA	 Ometi on mälu luules , mälu proosas ja mälu draamas kõik teisiti kui elu kaoses . 
142	NA	 Seal ei ole kohta igaühele tuntud ja üksteise eest salatud alandusel : kohvi ei loksu puhtale rinnaesisele , king ei hõõru , saatuslikule kohtumisele ruttajat ei taba otse keset peatänavat ootamatu pissihäda ega kardetud köhahoog . 
142	NA	 Käed ei lähe kunagi higiseks ja alati on kohe selge , miks miski toimub . 
142	NA	 Ja sellest hoolimata viib mälu särav punktiirjoon igast pimedusest läbi , minevik ilmutab ennast tulevikus ja tulevik minevikus . 
142	NA	 Kuidas lõikad , nõnda külvad . 
142	NA	 Nõnda kui taevas , nii ka maa pääl . 
142	NA	 Kui on olnud aasta 1968 , tuleb ilmtingimata ka aasta 1971 ja suveasfalt sulab , sillutis hõõgub ning eesti turistid kiirustavad Varssavi kaubamajadesse . 
142	NA	 Solidarność ja Walésa on veel sõnad , mis ei ütle kellelegi midagi , kuid külvatud nad juba on ja küll lõikuseaeg ka tuleb . 
142	NA	 Praegu sorivad eestlased veel himukalt Poola kaupa , kuigi see tundub isegi neile kallim ja kehvem , kui nad kodus arvasid . 
143	NA	 Ka tema on teiste seas , uurib samuti kingi ja kindaid , loeb mõttes raha . 
143	NA	 Nagu teised , nii ei suuda ka tema kuidagi otsustada , mida osta , sest tarvis on ju kõike . 
143	NA	 Tööpäeva lõpp läheneb , poed pannakse varsti kinni . 
143	NA	 Kaubamajas põlevad küll päevavalguslambid , kuid sellest hoolimata tundub , et voolu hoitakse kokku . 
143	NA	 Tänaval hõõguvat kuumust ei ole ruumides sees üldse tunda . 
143	NA	 Sees on rõske ja hämar . 
143	NA	 Kummalisel kombel levib nendes uutes hoonetes vanaaegne kopituse ning jodoformi lehk . 
143	NA	 Lambid surisevad ja urisevad , valgus võbiseb . 
144	NA	 Vanad , väikesed , läbitungiva pilgu ja koltunud pitskraedega müüjatarid meenutavad viirastusi . 
144	NA	 Neid katab kas härmatis või tolm . 
144	NA	 Vahetevahel nad liiguvad ühe leti tagant teise taha ja sisisevad . 
144	NA	 Erilise hoolega valvavad nad kingaosakonda . 
145	NA	 Kuigi vitriinides seisavad naistekingad , meestekingad , lastekingad ja isegi titepapud , otsivad eestlased oma naistele , pruutidele ja tütardele kirglikult pikki , kalleid , siledast nahast talvesaapaid , kuid just neid saapaid nad ei leia . 
145	NA	 Et ei ole veel saapahooaeg , seda panevad nad poola rahvale väga pahaks . 
145	NA	 Heidavad lausa ette . 
145	NA	 Ei anna andeks . 
145	NA	 Tuletavad otse kaubamaja leti ääres šlahta kuritegusid meelde . 
145	NA	 Kõrgelt riiulite hämarusest aga varitsevad neid samal ajal röögatute hindadega õhtukingad otsekui verejanulised loomad . 
146	NA	 Lakk läigib ja pritsib valgust , seemisnahk aga , vastupidi , imeb valgust . 
146	NA	 Ihuvärvi nahkvooder helendab vaguralt , firmamärkide kuldtähed meenutavad hauakirju . 
146	NA	 Naine , kes need kabjataolised kingad jalga saab , võib olla endaga täiesti rahul - ka tema jalad on nüüd vanakuradi jalgade sarnased , nagu aja mood nõuab . 
147	NA	 Siinsamas kõrval seisavad kohvrid ja portfellid , looklevad vööd ja rihmad , ripuvad püksitraksid , piitsapiud ja suukorvid . 
147	NA	 Kõiki neid asju ei oleks mõtet üles lugeda , kui eestlased ja sealhulgas ka tema ei näeks neid esimest korda nii suurel hulgal koos . 
147	NA	 Maa , kust nad pärit on , peab küll vaene olema , kui isegi poola kõvade ninadega kingad ja krobelised kohvrid neile luksuse ja külluse mulje jätavad ! 
148	NA	 Letiklaasi all lebavad kindad . 
148	NA	 Lehvikutena paigutatud kindad ja hooletult visatud , otsekui nähtamatust käest võetud kindad . 
148	NA	 Selles kummitustega täidetud rõskes kaubamajas on üllatav näha kindaid , millega raudteejaamas ja lennuväljal viibatakse , mida unustatakse küll kohvikutesse , küll taksodesse - äraleierdatud , sentimentaalseid , ajatuid , raudse eesriide taguseid , eilse maailma kindaid . 
149	NA	 Kinnaste meelevalla all on ta tükk aega veel tänavalgi . 
149	NA	 Nende lõhn saadab teda esimese ristteeni . 
150	NA	 Väljas on kõik teisiti , kui oli enne . 
150	NA	 Päike hakkab just loojuma , taevas on nagu sulatuli ja suits . 
150	NA	 Kangialustest ilmub välja jultunud silmavaatega vanamehi . 
150	NA	 Trammiroopad hõõguvad punakalt , inimesed ja hooned mõjuvad tontlikult . 
150	NA	 Teised , kes on Varssavis käinud , tunnevad kindlasti temast paremini Belvedere lossi , taastatud vanalinna platse ja purskkaeve , Püha Risti kirikut , urni , mille sees on Chopini süda . 
150	NA	 Küsitav aga , kas nad on kogenud pimeduse saabumise tundi . 
150	NA	 Rääkinud ei ole sellest keegi . 
151	NA	 Räägitud on kahest poola kunstnikust , kes olid andekad nagu lapsed , aga tigedad nagu koerad . 
151	NA	 Räägitud on , kuidas poolakad tuntud eesti kirjaniku N. Liidu numbrimärgiga autot kividega pildusid . 
151	NA	" Kui kirjanik vihastas ja autost välja tuli , hüüdsid nad rõõmuga : "" Oo , see olete teie , kulla härra , aga meie juba mõtlesime , et kurat teab , kes see on ! "" "
151	NA	 Keegi oli Varssavis surnuaialt pataka raha leidnud . 
151	NA	 Ameerika nätsu pähe oli lastele ostetud katkisi kondoome . 
151	NA	 Ühed olid näinud Grotowskit , teised jälle Olbrychskit . 
152	NA	 Teistega võrreldes saab tema väga vähe näha . 
152	NA	 Et ta oma käe 1968. aastal Riias nii kergemeelselt võõra juuksepalmiku järele välja sirutab , siis peab ta paljusid teisi paiku , sealhulgas ka 1971. aasta Varssavit , nägema läbi nende Suurel Lahkumisel kaasa panemata jäänud juuste . 
152	NA	 Nende juuste pruun päevapildikurbus vajutab oma pitseri kõigele , mis on . 
152	NA	 Õhku , aknaklaasidele , naeruväärsele ja surematule armastusele , võõraste inimeste valgetele nägudele , Brežnevi ja Johnsoni poliitikale , kinokuulutustele , tema enda triibulisele trikoosärgile , mida oleks tarvis täna kindlasti pesta . 
152	NA	 Kui see aga hommikuks ära ei kuiva , siis võib seda sooja ilmaga väga hästi ka niiskelt selga panna . 
153	NA	 Just siis , kui ta särgi suhtes on otsuse teinud ja üle tänava tahab minna , ilmub nähtava varjust välja nähtamatu ja kõik , kes tahtsid üle tänava minna , põrkavad tagasi . 
153	NA	 Tramm pidurdab nii järsult , et roopad löövad tuld . 
153	NA	 Tuulekeeris litsub ülalt alla sööstva surmaingli tiivad selja taha kokku nagu plekitahvlid . 
153	NA	 Inimeste juuksed tõusevad peas püsti , õhus lendab paberit ja prahti , hämaruses ei seleta silm , kas keegi ajab käe kõrval oma vana jalgratast , mille punasest klaasist reflektor kangesti hiilgab , või liigub õhus tõesti punane tulekera . 
154	NA	 Esialgu arvab ta , et kõik seda tulekera jälgivad , siis aga paneb ta tähele , et trammiroobaste vahel maas lebab miski , mida kõik näha tahavad . 
154	NA	 Siis visatakse sellele present peale . 
154	NA	 Surmaingel juba lahkub , aga politseinikud ja arstid alles saabuvad . 
154	NA	 Trammijuhile topitakse vägisi suhu kollaseid tablette . 
154	NA	 Trammijuht ajab silmad pahupidi ning puristab , kui arstid kahe mehega ta lõugu laiali kangutavad . 
155	NA	 Tema aga hiilib üle õla tagasi vaadates minema ja keegi ei pea teda kinni . 
155	NA	 Kuigi ta on seisnud õnnetuse lähedal , ei tea ta , kas nähti jalgratast või keravälku . 
155	NA	 Keegi ei tea , mis toimus . 
156	NA	 Isegi juhuslik pealtnägija ilmub välja alati hoopis teises kohas , hakkab kõnelema palju hiljem , räägib Gorbatšovist ja mõtleb Leninit , ajab lõpu algusega segi ja kordab sõnu , mida kõik juba niikuinii kuulnud on , sonib minevikust ja tulevikust , unustusest ja naerust . 
157	NA	 Nüüd aga on viimane aeg pöörduda tagasi 1968. aastasse ja vaadata , kas ta ikka veel libistab võõraid juukseid läbi peo , või on ta ennast juba riidesse pannud , ehk isegi vannitoa põranda ära kuivatanud . 
157	NA	 Ta võiks kiiremini teha , sest aega polegi nii palju , kui ta arvab . 
157	NA	 Tema paljad jalad jätavad põrandale läikivaid näokreemi jälgi , millega peab veel palju vaeva nägema , enne kui neist täiesti lahti saab . 
158	NA	 Iseendale peeglis silma vaatamine pakub talle elavat huvi ja ta viidab sellega aega , nagu oleks tegemist metslase , lapse või vana tuttava Narkissosega . 
158	NA	 Eriti haaratud on ta aga praegu oma kuumuse käes õhetama löönud näonahast ning vannitoa nõrgas valguses mustadena näivatest silmateradest . 
158	NA	 Jääb vaid loota , et need magusad roosid ja mustad viinamarjad vannitoast välja tulles kaua vastu ei pea ja et ta saab oma igapäevase pronksi ning terase rutem tagasi , kui ta üldse aimab , sest kõik aknad on lahti ja vilu õhk liigub läbi tubade . 
159	NA	 Kui ta lõpuks vannitoast välja astub , on korter pime ja tühi , otsekui oleks vahepeal tõepoolest mitu aastat mööda läinud . 
159	NA	 Klaasripatsid laelampide küljes kõlisevad ja see kõlin käib tõmbetuule järel lainetena läbi terve korteri . 
159	NA	 Kõik lambid on kustutatud , ainult televiisor , mida ta enne märganudki ei ole , valgustab tühja tuba , kus isegi kapid ja riiulid võivad Riigi elust osa võtta . 
159	NA	 Nende siledatelt külgedelt peegelduvad maagilised pildid - oblastikomitee koosolekud , kollektiivsed töökangelasteod ja armee edusammud . 
159	NA	 Puhvetis olevad tassidki ei saa elust maha jääda , sest kestvad kiiduavaldused panevad värisema kõik asjad , mis puhvetis on . 
160	NA	 Juba on ta üht-teist aru saanud ja kõrva taha pannud ning teab , et see siin ei olegi ateljee , vaid on elutuba , kuigi nurgas seisab savikast ja selle kõrval plastikaadiga kinnikaetud kuju . 
160	NA	 See , mida kutsutakse suvilaks , on mereäärne ateljee , linnast väljas küll , aga mitte liiga kaugel . 
160	NA	 Seal elavad tädi Olga , uus koer Kinski ning tülide vaheajal isegi ema . 
160	NA	 Tädi Olgal pole enam raha , sest ta andis kõik oma raha Lioni ateljee ehitamiseks ära . 
160	NA	 Lion kaitseb teda ema eest ja korraldab nüüd ise , isa toetusel , ilma ema käest abi küsimata ka tädi Olga väljasõitu . 
161	NA	 Korraga kuuleb ta läbi televiisorist kostva kõmina Lioni kellegagi köögis kõnelemas . 
161	NA	 Tema selg nõksatab , ta ei tea , kas peaks ennast kuhugi mujale ( aga kuhu ) ära peitma või siinsamas ootama , mis tuleb . 
162	NA	 Ta aimab , et köögilauale langeb praegu laelambi valgusering , ja aimab ka , et pimeduses selle ringi ääres istuvad ema ja poeg . 
162	NA	 Lauale unustatud leivanuga annab oma vastuhelgi sõnadele , mis laua ääres lausutakse . 
163	NA	 Varjupaiga leiab ta endale kähku - ronib aknalauale kardina taha , lihava aaloe kõrvale . 
163	NA	 Televiisor tõstab pidulikult häält . 
163	NA	 Ühele punasele vaasile langeb tänavalaterna valgus , selle värv meenutab külma novembriloojangut . 
163	NA	 Ühes sahtlis on surnute saadetud kirju , mitmest maakera punktist ja mitmes keeles . 
163	NA	 Teises sahtlis seisab plekk-karbi täis unustatud ja kirjuks känkraks sulanud kurbi klaaskompvekke , revolutsioonijärgse keelatud vene luuletaja luuletuskogu ning väike vilgas siidpaberisse mähitud hermeliinkrae . 
163	NA	 Põrand naksub . 
164	NA	 Miks ei pane ta sandaale jalga ega hiili vaikselt minema ? 
164	NA	 Kostaks ainult välisukse sulgemise klõps . 
164	NA	 Kelle südames see vastu kajaks ja kui kaua , see poleks enam tema asi . 
164	NA	 Juba homme oleks ta Tallinnas tagasi , nagu kuu pealt kukkunud . 
164	NA	 Mis läheks talle korda Brežnevi poliitika või inimese süda , sõna OVIR tähendus või salajutud juutide tagakiusamisest . 
164	NA	 See kõik oleks talle tume nagu lindude ja loomade keel . 
165	NA	 Ukse vahele ilmub inimese vari , Lion ise . 
165	NA	" Lion lülitab jalamaid televiisori välja ja kuigi ta esialgu toas midagi ei näe , ei pane ta ka lampi põlema , vaid istub põrandale otse kinnikaetud savikuju ette ning kutsub sosinal : "" Kus sa oled ? "
165	NA	" Tule siia ! "" "
166	NA	 Kui teine pimedusest välja astub , võtab maasistuja sõnagi lausumata tema käe ja vajutab selle oma pealaele , nagu oleks see igavene pitsat , mitte ajalik ja reetlik inimesekäsi . 
167	NA	 Koridorist kostavad kärmed sammud , laelamp sähvatab põlema . 
167	NA	 Kohe seisabki ta silm-silma vastu naisega , kelle juuksepatsi ta on oma peost läbi libistanud , ilma et ta oleks üldse teadnud , mis juuksed need on . 
168	NA	 Sellegipoolest ei löö ta oma silmi maha . 
168	NA	 Paistab nii , nagu heidaksid kõik mööblitükid Lioni poole uudishimulikke altkulmupilke ja ootaksid , mis ta ütleb . 
168	NA	 Ja mitte ainult mööblitükid . 
169	NA	" Lion tõuseb aeglaselt püsti , mähib niiske savikuju plastikaadist lahti otsekui muumia ja lausub nii pühalikult , et seda võib võtta ka pilkena : "" Ema , see on kõik , mis ma sulle ütlen . "" "
169	NA	" Ema astub pisut kaugemale , otsekui ammusest ning pähekulunud mängust osa võttes , tõmbab silmad kissi ning teatab kuivalt : "" Tubli , isegi savis juba väga tubli . "
169	NA	 Aga kas sulle ei tundu , et see on natuke üleposeeritud ? 
169	NA	 Mulle ei meeldi , näe , siit , ja , näe , siit ka . 
169	NA	 Siin pead sa veel mõtlema . 
169	NA	" Praegu on see liiga , kuidas ma ütleksin , liiga kaitsetu . "" "
169	NA	 Sealjuures astub ta savikuju eest elavast lihast kuju ette ja silmitseb seda huvitatult igast küljest . 
169	NA	" Lion aga lausub kergendusega ning tüdinult , nagu kuuluks seegi mängu juurde : "" Jäta järele , ema ! "
169	NA	" Aitab nüüd küll ! "" "
170	NA	 Tuba jääb vaikseks . 
170	NA	 Isegi hingamist pole kuulda . 
170	NA	 Ema pealagi ulatub täpselt poja õlani , juuksed on endiselt paksud , kuid lühikesed , lokitud ja hallid . 
170	NA	 Silmad on kirjud , kuid roheline on siiski pruuni ära võitnud . 
170	NA	" Nende ilme kohta oleks täiesti võimalik tarvitada sõna "" ulakas "" , kui nad ei oleks praegu nii uurivad ja valvsad . "
170	NA	 Neid noori , vahelduvate ilmetega , ärevaid silmi vaadates tekib küsimus , kuhu on jäänud pitskrae , põlvsukad ja valged gümnaasiumikätised ning mis tagamõte on hallil kampsunil ning rikka ameerika vennanaise vanal seelikul . 
170	NA	 Oma käekotti surub ema kõvasti kaenlasse ja tema sõrmusekivi pritsib värvilisi sädemeid . 
170	NA	 Klaas see kindlasti ei ole . 
171	NA	" Poeg lükkab ema ettepoole , paljastatud savikuju ning selle elusa mudeli ette ja lausub teadmata kummale : "" Pea meeles , see on minu ema . "" "
171	NA	" Ema aga hoiatab ta : "" Pea meeles , see on sinu laps . "" "
172	NA	 Veel on poja kulmud hoiatavalt kortsus ja käed rinnal väljakutsuvalt vaheliti , kui ema juba naeratab oma kõige säravamat naeratust . 
172	NA	 Olgugi et ema ja poja vahel paistavad valitsevat omad kokkulepped ja omad mängureeglid , on silmapilk selge , et kui ema ka mõnikord võitma peaks , siis poja armust . 
173	NA	 Praegu on emal hea võimalus . 
173	NA	" Ta lööb oma halli pea püsti ja kutsub nii iseenesestmõistetavalt , nagu peaksidki kõikide särkide seljad olema pleekinud , kõik jalad paljad ja kõik pead sassis : "" Du armes Kind , laß du dich umarmen ! "" "
173	NA	 Lioni valvsa pilgu all järgneb hetk sooja seebi- ja sidrunilõhna , otsekui oleks pesukapp käed laiali ajanud ning põsega põske puudutanud . 
173	NA	 Siis on see hetk möödas ja tagasi võtta pole seda enam võimalik . 
174	NA	 Keegi ei tea , mis kell juba olla võiks . 
174	NA	 Kõik klaasripatsid kogu korteris kõlisevad endiselt , aknakardinate voldid liiguvad kramplikult , otsekui kipuks keegi nende vahelt välja . 
174	NA	 Kuskil tilgub kraan . 
175	NA	" Ema viskab telefonile veel ühe sohvapadja peale ja lausub : "" Järgmine läheb üksteist viisteist . "
175	NA	" Lion , palun saada mind , "" ning tema hääles värahtab korraks vanaduse lapseüksindus . "
175	NA	" Lion aga võtab käe , mis ennist ta pealage rõhus ja teatab : "" Ema kotis on minu sõjaväekutse . "" "
175	NA	" Ema parandab masinlikult , sisseharjunud pilkega : "" Sinu köharohuretsept , tuvike . "" "
175	NA	" Poeg kordab niisama pilkavalt : "" Jah , minu köharohuretsept , "" kuid ta ei suuda oma erapooletut tooni säilitada ja küsib lootusrikkalt ning lapsikult : "" Ema , kas sa mõtlesid midagi välja ? "" "
175	NA	" Ema kordab tungivalt , nagu poleks ta küsimust kuulnudki : "" Sa siis tuled mind saatma , Lev ? "" "
175	NA	" Siiski ei saa ta jätta noomitust tegemata : "" Miks sa küsid , kui sa väga hästi tead , et see retsept tuleb anda leti alla . "
175	NA	" Tuleb Leole anda , kui Leo ei ole pensionile jäänud . "" "
176	NA	 Poeg võtab esikust ema kandekoti , heidab pingsa salapilgu tagasi toa sügavusse ja kohtab naeratust , mis on hetke tõsidust arvestades ehk natuke liiga lai . 
177	NA	 Veel kajavad ema ja poja sammud all sillutisel , kui suure tühja korteri vaikus tal juba piha ümbert kinni võtab . 
177	NA	 Kui ta lambi ära kustutab , valgustab tuba kuu nagu ennemuistsel ajal. 
177	NA	 Ta ajab käe lahtisest aknast välja ja kirjutab sõrmega valgesse õhku nagu koolisalmikusse : 
178	NA	" "" Kuu paistab heledast' , "
179	NA	 kooljas lendab väledast' . 
180	NA	" Ära , kullalaps , karda ! "" "
181	NA	" Seejärel mõtleb ta natuke , mida veel kirjutada ja lisab : "" Mälestuseks . "
181	NA	" 21. august 1968. "" "
182	NA	 MITTE AKNA PEAL SEISTA ! 
182	NA	 MITTE UST LAHTI TEHA ! 
182	NA	 MITTE telefonile vastata ! 
182	NA	 MITTE mööblit nihutada ja MITTE mööda põrandat toole lohistada . 
182	NA	 Õhtul laetulesid MITTE põlema panna , laualampi süüdates aga MITTE unustada aknakardinaid ette tõmmata . 
183	NA	 Kogu oma elu on ta neid käske ja keelde oma kõrvaga kuulda igatsenud . 
183	NA	 Nende hädaohtlik sisu on talle ikka tundunud ah nii ahvatlev , peletav ja magus . 
183	NA	 Ta on ikka oodanud , et ükskord ometi midagi juhtuks , et algaks sõda , et tuleks maru ja viiks majade katused pealt ära või et vähemalt mõni äragi sureks . 
183	NA	 Ta on tüdinud sellest , et rongid peavad kinni sõiduplaanist , et töö ametiasutustes algab ja lõpeb seatud ajal , et inimesed oma tõelisi soove varjavad . 
184	NA	 Omas ülbuses arvab ta isegi seda , et ta teab täpselt , mida tähendavad sõnad pealekaebus , haarang ja NKVD , sest viiekümnendate aastate lapsena on ta söögilaua all peidus olles tihti teiste inimeste salajutte pealt kuulanud . 
184	NA	 Tal on sel ajal oma silmaga õnnestunud näha isegi ühte püssitoru , samuti suurt pruuni riidekappi , mis olevat inimese elu päästnud , sest selles kapis olevat 1941. aasta veretööde ajal elanud üks õige eesti isa oma väikese pojaga . 
184	NA	 Poeg jäänud kapis difteeriasse ning lämbunud isa rinna najal ära , kuid isa pääsenud siiski kuidagi Rootsi ja kui ta surnud ei ole , siis elab ta seal veel praegugi . 
185	NA	 Temale aga tundub , et just sedasama rasket tumepruuni kappi silmas pidades on Goethe kirjutanud oma krestomaatilise ballaadi meeleheitel isast ja haigest pojast . 
185	NA	 Igatahes seob ta teated salajastest peidikutest ning NKVD inimestejahist vääramatult kokku uduste ja hämarate ballaadinõmmedega , kus saksa isa oma surevat poega rinnale surudes igavesti ratsutab ning nii kaua ratsutama jääbki , kuni kõnealune ballaad koolide õppekavasse kuulub . 
186	NA	 Kokkuvõtlikult võib öelda , et tal on üldse hädaaegadest ning inimeste kannatustest eluvõõrad , raamatutest kokkuloetud kujutlused . 
186	NA	 Tema teab ju täpselt , kuidas kõik peab käima ! 
186	NA	 Igale maailmasõjale peab eelnema särav suvi , täis tennisepalle , tantsumuusikat , kölni vee ja koorekohvi lõhna , puude kahinat ning supelvete sillerdust . 
186	NA	 Mitte keegi terves ilmas ei või veel aimata , kui saatuslik arv on 1914 või 1941 , aga ennäe , hetkeks langeb õitsvale põõsale möödajalutava Aleksander Bloki või ajalehte lugeva Thomas Manni must vari , kahtluseseeme on külvatud ja kohe tõmbuvadki õied pruuniks , supelsaksad sõidavad kiiruga laiali , taevasse ilmub vaime nagu dirižaableid , ilmub märke ja tunnustähti Vene , Saksa ja Ameerika lennukite näol . 
186	NA	 Isegi aasta 1968 on juba eespool valmis , oma aega ootamas . 
187	NA	 Aastakümned on linnutiivul mööda lennanud , ja näe , juba panebki 1968. aasta augustivihm aknaklaasid põrisema . 
187	NA	 Riia linna kohale on jõudnud tume , hiilgavate äärtega pilv , mis meenutab rändavat lauluraamatut . 
187	NA	 Jäme vihm peksab Daugava jõe vett . 
187	NA	 Suur kala tõuseb korraks pinnale , napsab õhumulle ning vihmast uimaseks pekstud sääski ja kärbseid , põrutab siis sabaga vastu vett ja kaob alla oma riiki . 
188	NA	 Lion lööb kohe trepikojast välja jõudes vihmavarju lahti , kuid sellest hoolimata saavad tema õhukese heleda mantli hõlmad silmapilk märjaks ja tõmbuvad tumedaks otsekui surnuaia liiv . 
188	NA	 Ta kiirustab läbi paduvihma trammipeatusesse , seal pöörab aga kannapealt ringi , jookseb tagasi , trepist üles , otsib liiga kaua võtit , saab ukse lahti , jätab igale poole märgi jälgi nagu koer , surub mahajääja kätte oma armsa taskunoa , mida ta muidu alati kaasas kannab , samuti oma märkmiku , millesse on kirjutatud kahe pronksivalaja aadressid , mitme saadaval oleva graniidirahnu mõõdud ja asupaik , marmoriplokkide ning mahagonipakkude hinnad , ja mis kõige tähtsam , kraanajuhi telefoninumber . 
188	NA	 Märkmiku tagumise kaane vahel on muuseas ka üks salapärane kuivatatud maikelluke , orgude liilia , magus ja mõru mälestus möödunud suvest ja nimetähest G. See märkmik pole võõraste silmade jaoks . 
188	NA	" Oma vara annab Lion käest ära koos kulunud , igivana käsuga : "" Hoia , kuni ma tulen ! "
188	NA	" Oota ! "" "
189	NA	 Jah , ja nüüd on Lionil tõesti kiire , kui ta tahab veel Moskva rongi peale jõuda . 
189	NA	 Küll ta jõuab , kui ta ennast ainult kokku võtab . 
189	NA	 Kui ta sügavasti sisse hingab . 
189	NA	 Läbi nina , mitte läbi suu ! 
189	NA	 Mitte pahinal kui loom , vaid vaikselt nagu vaim ! 
189	NA	 Kui kopsud ei võta , siis tuleb nad välja rebida ! 
189	NA	 Kui jalad ei käi , siis tuleb nad maha raiuda ! 
190	NA	" Kohe , kui altuks Lioni järel kinni on kukkunud , läheb ta akna juurde , nuga ja märkmik veel peos , ning vaatab Lionile järele , põrmugi hoolimata hoiatusest "" Mitte akna peal seista ! "" "
190	NA	 Kust tema peab teadma , et suur sügisjaht on juba alanud ja et varem või hiljem võivad välja ilmuda mundrimehed , kes varitsevad sõjakomissariaadist kõrvalehoidvate kutsealuste pesitsuspaiku ning käiguradu . 
190	NA	 Poleks ime , kui uksekella jõhker tärin öörahule Militaarrohelised ja Riigipunased kriipsud peale tõmbaks . 
190	NA	 Kui ta ei oska mundrimeestele Lioni kadumist kuidagi ära seletada , siis olgu kuss ja ärgu jätku ilmaasjata muljet , et korteris keegi sees on . 
191	NA	 Nii on ta siis nüüd elusalt maetud Ulmanise-aegse kivimaja neljandale korrusele , korterisse number kakskümmend neli , mille köögiaknast paistab kauge , tume ja tohutu suur puukroon . 
191	NA	 Kolletus ei ole seda veel isegi vaevumärgatavalt puudutanud . 
191	NA	 See on vihmast läikiv ja vastupidav otsekui plekkpärg või hauasammas . 
191	NA	 Selle taha kaovad pikse- ja lumepilved , kuupäevad ja aastaarvud , nii nagu ei oleks neid kunagi olnudki . 
191	NA	 Keset taevaaluseid suitse , tahma ja tina on see puu üks ja ainus nagu Issand-Sinu-Jumal . 
191	NA	 Läbi akna saadab ta selle puu poole pika pilgu otsekui lahtise postkaardi , kus on kirjas ainult tervitus . 
191	NA	 Salakeeles võib see aga tähendada midagi hoopis tähtsamat ja tõsisemat . 
192	NA	" Seejärel teeb ta peaaegu tervele korterile nõiaringi peale ning valib ükshaaval ning mõnuga välja esemeid , mida tal on nüüd üksinda ja kellestki segamata kavas lähemalt uurida , nagu näiteks kolm värvilist köidet , millest punane köide kannab pealkirja "" Alphonse Mucha "" , sinine köide "" The Jewish Almanac "" ja kaleviroheline köide "" Feodor Dostojevski "" . "
192	NA	 Need tirib ta riiulist välja ning laotab laiali sohvale , kus need kergemeelselt ja kirevalt sulavad ühte värviliste patjadega . 
192	NA	 Eriti kaugemalt vaadates . 
193	NA	 Ometi ei saa ta rahu ja peab ruumidele veel teisegi ringi peale tegema . 
193	NA	 Seekord peatab teda kalender köögiseinal . 
193	NA	 Oma suureks üllatuseks on ta Tallinnast ära olnud napilt kaks ja pool päeva . 
193	NA	 Seda kalender muidugimõista ei ütle , kumb on pikem , kas inimese või ajaloo päev . 
194	NA	 Kui ta ei teaks kuupäeva , siis oleks ta praegu aknast välja vaadates valmis nägema novembrit või isegi detsembrit - raagus põõsaid , lumevalle , kiilasjääd ja karvamütse ning on tõsiselt pettunud , kui ta näeb , et augusti lõpp kestab ikka veel ja et inimesed käivad ringi hooletult paljapäi , nagu poleks vahepeal mitte midagi muutunud . 
194	NA	" Ta ei taha kuidagi uskuda , et tema äraolekul on Tallinnas jõudnud ilmuda ainult kaks "" Õhtulehte "" ja Riiast Tallinna on läinud selle aja sees ainult viis rongi . "
194	NA	 Talle tundub , et suvi on nende kahe ja poole päevaga vanaks jäänud ja külmaks läinud nagu silmad nende peas , kellele kõik , kogu senine elu ja käesolev aastakümme on kokku surutud ainult kahte päeva , eilsesse ja üleeilsesse . 
194	NA	 Siin ta liialdab nagu alati , aga see ei muuda asja . 
195	NA	 Siin kalendri ees nõutult seistes meenub talle korraga tema uus vihmamantel , mis praegu Tallinnas nii mahajäetuna ja nii tühjana varnas ripub ning iseenesest kahiseb . 
195	NA	 Tal on tunne , et see mantel elab praegu Tallinnas omaenda isiklikku elu ja teeb just seda , mis ise tahab . 
196	NA	" Mõttes kobab ta selle mantli taskutes ning tema näpuvahele satub jälle Lioni lühike , formaalne , Kunstnike Liidu ametiblanketile trükitud kiri , milles Lion ennast talle kuivalt tutvustab ( sealjuures paari sõnaga ühte Tallinna-näitust ning juhuslikku ühes lauas istumist meenutades ) ning palub "" võimaluse korral 20. augusti paiku Riias neli-viis tundi portree jaoks istuda "" . "
196	NA	 Loomulikult tundub see tekst talle nüüd eriti naeruväärne , seostub silmapilk pronksist lüpsjate ja Lenini peaga ja ta imestab , kuidas see küll ometi võis juhtuda , et ta sellele vastas . 
197	NA	 Muide , kui ta mõttes oma kauge mantli taskutes sorib , ei otsi ta sealt mitte seda kokkukägardatud kirja , vaid midagi hoopis muud . 
197	NA	 Seal peab olema , ja ongi , lame valge merekivi . 
197	NA	 Selle kivi siledamale küljele on kritseldatud üks telefoninumber , mille tagamaa teda siiski veel nii palju köidab , et ta ei saa teisiti , kui peab mõttes Lioni pähe sobitama teisi , tunduvalt heledamaid silmi . 
197	NA	 Natuke aega keskendub ta nende ilmele ja lõikele ja teeb siis nende vesihallide silmadega nii , nagu kokkuhoidlikud ja korraarmastajad inimesed isegi oma nööpidega ei tee - ta viskab nad minema ning unustab alatiseks koos kahe ja poole päeva eest veel nii tähtsa telefoninumbri , ehtsa eesti eesnime ning valge kiviga . 
198	NA	 Mõtetega mujal olles on ta ometi kogu aeg hajameelselt silmitsenud vana koobaltsinist supitirinat . 
198	NA	 See seisab köögis aknalaual ja on täidetud mullaga , milles kasvab lopsakas veripunane alpi kannike . 
198	NA	 Tihedad kirjud lehed , poolpuhkenud nupud ning jäigad ja tardunud õied jätavad mulje , nagu asuks aknalaual värske kalmuküngas . 
198	NA	 Taevaavarust , pilvi ja katuseid võib näha ainult üle selle mullase , ohtralt lilledega kaunistatud kalmukünka . 
198	NA	 Lill näeb välja valvas ja hädaohtlik , nagu oleks tema juure all peidus korteri hing , majavaim või koldejumal . 
198	NA	 Selle lillega tasub tõsiselt miilustada , ja seda ta ka teeb . 
198	NA	 Silitab põsega õisi ja lehti nagu kass . 
198	NA	 Seejärel läheb istub ta rahulolevalt tuppa sohvale , lööb kõik kolm riiulist väljakistud köidet korraga lahti , kuid ei lehitse ühtegi , vaid hakkab ootama . 
199	NA	 Tal ei ole aimugi , kas Leo , kelle võimuses on anda käsk , et Lioni isiklik kaart tõstetaks ühest kastist teise , kuulub oma auastmelt ja kraadi kanguselt militaarsfääri liht- või peainglite hulka . 
199	NA	 Ka ei ole tal mitte mingisugust aimu ega ettekujutust sõjakomissariaatide töökorraldusest ega terminoloogiast . 
199	NA	" Ainult üks maagiline lause on talle teada , ja see kõlab "" Rahuajal tegevteenistuseks kõlbmatu "" . "
200	NA	 Leo asupaik on Pealinnas endas , mitme mäe ja mitme jõe taga , teisel pool barakke ja töölisasulaid , teisel pool katlamaju , klaastaara vastuvõtupunkte , gaasitrasse ja vereülekandejaamu . 
200	NA	 Kuidas Leo Moskvas tahab , nii Riias ka tehakse . 
200	NA	 Ühest telefonikõnest peaks piisama . 
200	NA	 Küll Leo juba teab , kuidas asju aetakse ! 
201	NA	 Edu ainus tingimus on see , et Lion peab ise Leo palge ette ilmuma . 
201	NA	 Seal ei tohi ta altkulmu põrnitseda nagu tšuktši , kuid ei tohi ka vagalt naeratada nagu hiinlane . 
201	NA	 Tingimata tuleb tädi Olga tervitused üle anda , samuti tuleb kohe koos tervitustega üle anda vana , aga väga selge foto , mis kujutab kuueaastast Leod käsikäes nelja-aastase tädi Olgaga . 
201	NA	 Tädi Olgalgi on kelmid lohud põsis , mis seda rääkida , aga see väike Leo , see on ju suisa sulavõi ja kärjemesi . 
201	NA	 Lühidalt öeldes - Lioni elusaatus sõltub nüüd kahest kunagisest lapsenäost ja mälestustest , kui neid on . 
201	NA	 Kui need üldse leiavad tee Leo topeltuksega kabinetti Brežnevi pildi alla . 
202	NA	 Natuke aega saadab ingel Lioni tema teekonnal Leo juurde . 
202	NA	 Järsku ilmub ta otse õhust platskaartvaguni kõige ülemisele , tühjale narile ja tema auhiilgus paneb lahja tee Balti Raudteevalitsuse odavas teeklaasis eriliselt ja paljutähendavalt sädelema . 
202	NA	 Rong ületab rappudes Valdai kõrgustikku , klaasid plekist klaasihoidjates kõlisevad rütmiliselt , hallikale padjapüürile langeb tahmahelbeid . 
202	NA	 Lion teeb aseme ära ja keerab näo seina poole . 
202	NA	 Ta püüab ette näha oma homset päeva , aga kuidas ta ka ei pinguta - ta näeb ainult ühte . 
202	NA	 Kuju , valmistatud kõige odavamast ja hirmuäratavamast materjalist , mis maailmas on - lihast ja luust . 
203	NA	 Rong rappub . 
203	NA	 Sõitjad juba tukuvad . 
203	NA	 Une saladuste kohal ripub paks kate , mida doktor Freudi surmast saadik enam keegi ei ole julgenud kergitada . 
203	NA	 Kui palju hektareid pori ja buldooserijälgi , kui mitu kuupmeetrit vabrikute heitvett , mitu tihumeetrit pehkima jäetud palke lahutab seda rongi juba Riia vaksalist ? 
203	NA	 Tohututel lagendikel kahiseb niitmata rohi , poriseid maanteid mööda loksuvad lahtised veoautod , mis viivad külmutatud seakeresid teadmata kuhu . 
203	NA	 Mis inimesed nendes tontlikes asulates elavad , see jääbki mõistatuseks . 
203	NA	 Kartulgi põldudel on nii kidur , nagu oleks ta taeva õnnistusest ilma jäänud . 
204	NA	 Võimalik , et kõik need lagendikud ja kaugused on aga ainult ettekujutus ja silmapete , komandeeringusse-sõitjate sonimine . 
204	NA	 Balti riikide pealinnad seisavad endiselt omal kohal , kadugu kauguste taha kuipalju ronge tahes . 
204	NA	 Omal kohal seisab ka savikast Riia korteri elutoas . 
204	NA	 Seda savi tasub lähemalt vaadata , sest see savi on elavam kui ükski muu savi , mida siiani nähtud . 
204	NA	 Seda savi on Lion ise päevast päeva oma kätega soojendanud , on seda nii kaua muljunud , kuni see on külmast surnud kamakast saanud aineks , millest võib valmistada keha , ja kui hästi läheb , siis isegi hinge ja varju . 
205	NA	 Pole siis ime , et ta Lioni peale mõeldes savikasti juurde läheb ja oma käe jälje savisse vajutab . 
205	NA	 Jälg paistab abitu ning hirmuäratav otsekui kaljujoonis . 
205	NA	 Ta silmitseb seda rahulolematult ning kriitiliselt ja vajutab siis sinna kõrvale ka oma suu jälje . 
205	NA	 Selleks toiminguks peab ta põlvili laskuma . 
205	NA	 Võib-olla on see pitser ja lubadus . 
205	NA	 Suudlus on see igatahes . 
205	NA	 Pole võimatu , et koguni poliitilise maiguga suudlus . 
206	NA	 Poliitilistest terminitest teab ta ainult kaht - need on sõda ja rahu . 
206	NA	 Põlgab kõigest hingest tudengite poliitilisi diskussioone ning noorte vaidlusringe , kus paistavad silma lühikeste juustega töölisnoorte vurhvi poisid ja kopsakad talutüdruku moega plikad , kes püüavad väevõimuga välja selgitada maailma tulevikku . 
206	NA	 Tema aga arvab jonnakalt , ilma igasuguse aruka põhjenduseta , et tema maailmal on teine tulevik . 
207	NA	" Üks põrandaaluseks geeniuseks peetud vene poiss on talle korra kohvikus üle laua näidanud ajalehepaberisse mässitud "" Doktor Živagot "" . "
207	NA	 Kuuldusi salajastest ringkirjadest ja erariides meestest peab ta liialduseks ja blufiks , kuigi ta on kuulnud , et Jossif Brodski ( kes elab Leningradis ) ja Paul-Eerik Rummo ( kellest ei tea keegi , kus ta täpselt elab ) mõnede luuletuste levitamise eest võidakse välja kutsuda . 
207	NA	 Neid sõnu kordab ta muretult ja masinlikult nagu papagoi ja teised temasarnased noogutavad niisama muretult ja masinlikult pead . 
207	NA	 See välja kutsuma kõlab peaaegu niisama uduselt ja uhkelt nagu Talvesõda , Ungari Sündmused , kolm Balti Riiki . 
208	NA	 Mõned teavad siiski rääkida , et Brodski ja Paul-Eeriku pärast veel vastu hambaid ei saa , aga mispuhul saab , seda ka ei tea . 
208	NA	 Kui seda teada saaks ! 
208	NA	 Võib-olla saab vastu hambaid siis , kui on pahaaimamata antud suud Levile , kelle salajane pärisnimi on Lion ? 
208	NA	 Oma täielikku võhiklikkust on ta varjanud nii nagu teisedki erilise , paljutähendava naeratuse ning juhuslikult meeldejäänud fraaside taha . 
208	NA	 On võtnud julgesti suhu sõnu , mille tegelikust tähendusest tal pole õrna aimugi . 
209	NA	 Vitsad , mis Issanda inglil ammu valmis olid pandud , vihisevad nüüd läbi õhu . 
209	NA	 Ingel teeb juba proovi . 
209	NA	 Tema arvab kergemeelselt , et see vihin on pärit raadiost , mille undamine alumiselt korruselt läbi lahtise õhuakna juba pikemat aega üles korterisse kostab . 
209	NA	 Midagi on õhus . 
210	NA	 Ta muutub rahutuks ja paneb teadmata miks sandaalid jalga . 
210	NA	 Oma laia rihma , mis võiks pärit olla ühteviisi nii ohvitser Marsi kui ka pikanäpumees Mercuriuse riidekapist , tõmbab ta piha ümber ühe augu jao koomale ja jääb võrdlemisi rahule sellega , mis peeglist paistab . 
211	NA	 Kohe selgub , et oligi õige aeg ennast täies mundris peegli ees keerutada , sest et õlitatud lukuga välisuks vajub vaikselt , justkui iseenesest lahti , jälle paneb tõmbetuul laelambi klaasripatsid tilisema ja korterisse astub isa ise . 
211	NA	 Ilmub nagu välk selgest taevast . 
211	NA	 Isa särgimansetid on niisama valged kui tema hambad . 
211	NA	 Isa rööpast välja lüüa ei paista olevat nii lihtne , kui mõni võib-olla arvab . 
211	NA	 Isa terekäsi tuleb vastu võtta , sest kätt teretamiseks sirutab ta harva . 
211	NA	 Kui aga sirutabki , siis ei ole selge , kas ta teeb seda viisakusest , või on see tema eriline viis pilgata . 
211	NA	 Isa tiibu võib kärpida ehk ainult lihtsameelne ohvitser Mars , teised jumalad , muutliku meelega Mercuriusega eesotsas , annavad neile ainult hoogu juurde . 
212	NA	 Et isa on Riiga saabunud raudse eesriide tagant , kus ongi tema alaline elupaik , seda ei ole Lion öelnud . 
212	NA	 Võib-olla ongi parem , kui kõike ei tea . 
212	NA	 Siiski on ta jahmunud . 
212	NA	 Oleks varem kas või poole sõnagagi mainitud vagurat lille- ja lehmarikast Thurgau kantonit , kuhu Milanost , Pariisist ja Münchenist on ainult mõne tunni tee , kuhu aga postkaart Riiast võib minna veerand , kuid pole võimatu , et isegi pool aastat . 
213	NA	" Kust pidi tema teadma , et ema pillatud lause "" Isa tuli Kaunasest ja tõi värsket maavõid "" pidi tähendama , et isa tuli Münchenist ja tõi värskeid Lääne uudiseid . "
213	NA	 ( Mis aga läksid ruttu vanaks , kuna verivärsked Ida-uudised tulid üleöö peale . ) 
214	NA	 Selle Kaunase ja maavõi tõttu on tal isast silmapilk kujunenud oma arvamus , mis tegelikkusega sugugi kokku ei klapi . 
214	NA	 Isal ei ole ruudulist turukotti käes , kühmu seljas ega kuldhambaid suus . 
214	NA	 Vene keelt räägib isa küll puhtalt , kuid võõralt , kurinal . 
214	NA	" See , et isast tõuseb värsket "" Chanel Pour Monsieur "" lõhna , on juba iseenesest suur hoop ettekujutusele turukotist ja kuldhammastest . "
214	NA	 Veel suurem hoop aga on isa silmasära , mis heidab visklevat valgust kogu näole ja isegi õhukestele peopesadele . 
214	NA	 Need silmad panevad kõike tähele , seovad kõik lahtised otsad kokku , naeravad ning pilkavad , on ligipääsmatud küll , kuid meelitavad sellest hoolimata ligi . 
214	NA	 On nagu need vilkad pruunid põõsalinnud , kes lendavad süütult puhmast puhmasse , kuid keda jälitades võib väga kergesti sattuda võõrasse maailma , kuhu inimese jalg naljalt ei astu . 
215	NA	 Isal läheb hästi . 
215	NA	 Iga päevaga läheb isal ikka paremini ja paremini . 
215	NA	 Isa hingab rahulikult , loeb alati kümneni , jälgib mängu . 
215	NA	 Kurjuse Impeeriumi piiril vaatab ta mornidele mundrimeestele alati külmavereliselt otse silma ja tollist tuleb ta alati läbi ilma puistamata . 
215	NA	 Oma perekonda ei ole isa siiski Impeeriumist välja saanud , kuigi otseselt vastu pole keegi ning lubatakse ikka lahkemini ja lahkemini . 
215	NA	 Seekord saab Kuzminitšna endale pehme roosa pulloveri , käekoti tütrele ning uut jaapani imerohtu oma suhkruhaigele vanale emale . 
216	NA	 Tuleb välja , et poja tülikas , vanaaegne ning literatuurne pärisnimi on isa käsul pandud . 
216	NA	 Üleüldse on see poeg isa arm ja roos , tema nõrk koht . 
216	NA	 Või veelgi kõrgelennulisemalt öeldes - poeg on isa tütar , kellele isa püüaks kinni kas või tulilinnu ja kaevaks koos juurtega üles ning tooks hõlma all ära ka meretaguse tulipunase lillekese . 
216	NA	 Tänini ei ole pojale tarvis läinud ei tulilindu ega lillekest , ei nätsu ega pastapliiatseid . 
216	NA	 Nüüd korraga , kõige ebasobivamal hetkel , kui muret on isegi küll , on talle , juudile , vaja ühte eestlast ! 
217	NA	 Poeg Lion on isaga nelja silma all rääkinud . 
217	NA	 Ema teadmata , kuid tädi Olga nõul ja toetusel on ta andnud isale käsu minna linnakorterisse ja kõnelda seal teadmata kuskohast väljailmunud olevusega ausalt ja otsekoheselt nagu oma lihase lapsega . 
217	NA	 Mitte ära hirmutada , valida lihtsamaid sõnu , rääkida aeglaselt ja rahulikult . 
217	NA	 Kui tarvis , siis küsimust korrata . 
217	NA	 Käituda lihtsalt ja sõbralikult nagu Kaspar Hauseriga . 
217	NA	 Kõnelda peaasjalikult praktilistest asjadest , sest kes muu peale isa oskaks neist nii selgelt kõnelda . 
217	NA	 Loomulikult ka OVIR-ist . 
217	NA	 Mitte ilmuda ilma ühe teatava selge , otsese ja konventsionaalselt-romantilise jaa-sõnata poja palge ette . 
217	NA	 Poja palve on halastamatu nagu inimese süda . 
218	NA	 Ometi on isa kimbatus suurem , kui ta seda praegu välja laseb paista . 
218	NA	 Isa ei tea , millest alustada . 
218	NA	 Ta ei ole ka päris kindel , mis keelest siin üldse aru saadakse . 
218	NA	 Siiski teeb ta katset , tõmbab laua alt välja ühe kõva , ebamugava loomakäppadega tooli , pakub istet ja istub ka ise teisele poole lauda . 
218	NA	 Teietab . 
218	NA	" Kaevab sügavalt mälupõhjast välja märksõna "" Eesti "" ja üritab seda siduda mõne pildi või vähemalt nimede ning arvudega , kuid talle ei meenu midagi peale Efron-Brockhausi Entsüklopeedia luitunud värvitahvli , mis kujutas kõrvikute ja tulupitega mehi ja korvide ning suurrätikutega naisi , kes seisid , jämedad jalad triibuliste seelikute all barakis ja silmad sinised nagu suvelilled . "
218	NA	" Isal on kahtlane tunne , nagu oleks Efroni Entsüklopeedia eestlaste kohta teatanud järgmist : "" Talupojad ( ka mõisateenijad , mitmesugused käsitöölised ) Eesti- ja Liivimaa kubermangus . "
218	NA	" Peenem vaimuelu puudub . "" "
218	NA	 Nende teadete põhjal on isal salajane arvamus , et eestlastele annab veel ikka valgust peerg ja kehakatet lammas . 
218	NA	 Seda arvesse võttes on täiesti arusaadav , miks isa nüüd toas ringi vaadates tunneb suurt kergendust , kui ta kusagil ei näe korve , kõrvikuid , suurrätikuid , peergu ega lammast . 
219	NA	 Otsekui vastuseks oma eluvõõrastele ettekujutustele ütleb isa hoopis midagi muud , kui ta on ütelda kavatsenud . 
219	NA	" Ta ütleb : "" Kõik see on tühine ja on teisi , palju tähtsamaid asju . "" "
219	NA	 Neid mõlemale poolele ootamatuid sõnu kinnitab valgusvihu sädelus peeglipõhjas ja liiga pikk vaikus . 
220	NA	 Siiski nõjatub isa toolileenil vastumeelselt tahapoole . 
220	NA	" Tema nägu jääb varju nagu mõnes mannetus teatritükis , mis kujutab sündmust "" ülekuulamine "" . "
220	NA	 Küsimused , mida isa nüüd esitama asub , on nii formaalsed , et isa neid kuuldavale tuues ka ise nende sisu üle imestab . 
220	NA	" Üks küsimus kõlab nii : "" Kas siis teie sõbrad ja omaksed ( ettevaatlik ja üldistav sõbrad ja omaksed , mitte pealetükkiv ning konkreetne sõber ja vanemad ) teie kodunt äraoleku pärast ei muretsegi ? "" "
220	NA	" Mitte kuidagi ei saa isa jätta sellele lisamata : "" Te olete ju nii noor ! "" "
220	NA	 See märkus on aga ilmselgelt ülearune , sest seda kuuldes kõlgutab küsimustele vastaja puudutatult jalga , kuid oma võluvormeli , mida ta on võrdlemisi ladusalt tarvitama õppinud nii eesti kui ka vene keeles , toob ta nüüd kuuldavale . 
220	NA	" Ta nimelt teatab : "" Ma olen väga iseseisev ! "" "
220	NA	 Kui see on mõjunud isegi niisugusele vanale kalale , nagu on vabariigi peaideoloog - Moskva parem käsi , miks see ei peaks siis mõjuma ühele tühisele isale . 
221	NA	 Võitu isa üle ei saa ta aga mitte liiga kaua pühitseda , sest kohe tõmbab isa oma tooli laua äärde tagasi , võtab ennast kokku , moodustab lauseid , mis on tõepoolest lihtsad ja lühikesed , räägib selgel , sõbralikul ja julgustaval häälel , kuni ta lõpuks jõuabki eesmärgini välja , ent eesmärk on tal ilmvõimatu - jõuda omas südames selgusele , mis laadi olevusega tal on õieti tegemist ja mida see olevus õieti tulevikult tahab . 
221	NA	 Mida sõbralikumaid ja selgemaid küsimusi isa esitab , seda ebamäärasemaid õlakehitusi ta vastuseks saab . 
221	NA	 Sedasorti õlakehitustega aga ei lähe sugugi kokku valvas ja enesekindel pilk , mis neid saadab . 
222	NA	 Aegamööda jätab isa lihtsad ja lühikesed laused kõrvale ning tõrjub väevõimuga kõrvale ka kujutluspildi peergudest ja lammastest . 
222	NA	" Ta küsib pateetilisel kõnetoolitoonil : "" Kas te tõesti usute , et selles , kuidas ma ütleksin , selles ilma perspektiivita keeles , "" "" jah , "" rõhutab ta nurruvalt , "" ilma perspektiivita , "" ja jätkab siis ladusalt : "" on võimalik väljendada kõiki uusi mõtteid ja kõiki vanu ning uusi tundeid ? "" "
223	NA	" Vastus meeldib isale , see kõlab liigutavalt , protestantlikult ja leerilapselikult : "" Usun küll ! "" "
223	NA	 Aga see ei ole vastus , mida isa ootab . 
223	NA	 Sellepärast surub isa oma mõlemad kerged klaverimängijakäed silmade ette ja istub mõne aja vaikselt mõtetes . 
223	NA	 On kuulda ainult hingamist , mis annab märku sellest , et isa elab ja kannab oma elu koormat raskelt nagu kõik teisedki . 
224	NA	 Kui isa lõpuks pea tõstab , siis ei tähenda tema jahe kölni vee lõhn , ligipääsmatu naeratus ega äsja esitatud küsimused mitte midagi . 
224	NA	 Need on tuleviku ees ajutised ja mööduvad nagu päev ja tund . 
224	NA	 Etendus on läbi . 
224	NA	" Kui isa nüüd käsib : "" Vaata mulle otsa ! "" ei saa jätta vaatamata ega õlgu kehitada . "
224	NA	 Nurgas konutab hämaruse ingel ja lehitseb erapooletult taskuraamatut . 
224	NA	 Kell tiksub valjemini , vesi vannitoa kraanist tilgub kõlavamalt , klaasi all hiilgab elavhõbe . 
224	NA	 Mõlemate pilgud on võrdselt halastuseta . 
225	NA	 Isa on see , kes laua tagant üles tõuseb ja oma mõlemad peod nii tugevasti vastu laua äärt toetab , et laud võpatab , nagu oleks vaim välja kutsutud . 
225	NA	" Isa lausub lühidalt , ähvardavalt ning ilma arusaadava seoseta : "" Mis seal ikka . "
225	NA	" Saagu siis nii , nagu sina tahad . "" "
225	NA	" Ning lisab kuival ja ametlikul toonil : "" Pea meeles , et täpselt needsamad sõnad olin ma sunnitud täna öösel kell kaks ütlema ka oma pojale Lionile . "" "
226	NA	 Eesti sinimetsad ja valged ristikheinad nihkuvad korraga ääretusse ja põhjatusse kaugusesse . 
226	NA	 Võõra elu pime kuristik kohiseb juba siinsamas , otse ees , ja ähvardab iga minut üle pea kokku lüüa . 
226	NA	 Teadmata miks tõuseb talle veri põskedesse ja ta varjab neid juustega , otsekui oleks isa teda teolt tabanud . 
226	NA	 Võimalik , et isa teabki midagi metsalagendikele meelitatud lapsukestest ja meelitaja võidurõõmust , mis on nii magus , et varjutab kõik muu . 
227	NA	 Laskmata paista , mida ta aimab või ei aima , teab või ei tea , jätkab isa seda kentsakat ühepoolset kõnelust , millel on väga vähe tegemist asjaliku vestlusega praktilistest asjadest . 
227	NA	 Isal on jäänud veel rääkida üks mõistujutt , seesama lugu , mida ta on öösel ka oma pojale Lionile jutustanud . 
227	NA	" Isa soovitab : "" Te võite seda lugu ju tulevikus teineteisele meelde tuletada , "" ning lisab : "" muidugi juhul , kui tulevikku on . "" "
228	NA	 Rääkides võrdleb isa oma randmekella aega seinakella ajaga . 
228	NA	 Isa jutustus on lühike ja mitte kuigi uudne . 
229	NA	 Ühes külas on vaene vanapaar , kes elab poja juures armuleival . 
229	NA	 Need on kõige armetumad vanainimesed , keda kunagi on nähtud . 
229	NA	 Nende poeg on toores mees , kes teeb rasket tööd ja saab vähe raha nagu ikka . 
229	NA	 Peale vanade vanemate on tal toita veel naine ja viis last . 
229	NA	 Ükskord kui vanad on otsustanud metsa surema minna , läheb uks lahti ja hurtsikusse astub võõras mees valge ahviga . 
229	NA	 Mehel on ahv ära anda . 
229	NA	 Vanainimesed ahvi ei taha , ahvile pole ju midagi süüa anda , sest majas pole muud kui tühi jahukott . 
229	NA	 Mees seletab mesikeelel , et see ei ole sugugi harilik ahv , vaid et see on just seesama valge ahv , kellest igaüks peaks vähemalt korra elus midagi kuulnud olema . 
229	NA	 See on seesama ahv , kes võib kõik soovid täita , kui neid on . 
229	NA	 Ja soove on ju alati , miks siis soove ei ole . 
229	NA	 Vanad , kes mõne silmapilgu eest olid ahvivõtmise vastu , hakkavad nüüd sosinal nõu pidama ja võõras mees ootab alandlikult , müts käes . 
229	NA	 Ahvi silmad hiilgavad ja saba käib nagu kassil . 
229	NA	 Siis on nõu peetud . 
229	NA	 Vanad ütlevad arglikult , et nad soovivad kakssada franki raha . 
229	NA	 Sellega tulevad nad surmani toime , ilma et peaksid poja teenitud leiba sööma . 
229	NA	 Vaevalt on nad seda öelnud , kui uksele koputatakse ja sisse astub ametimees , kes toob kakssada franki kindlustuseraha ja poja surmateate . 
230	NA	" Isa jätab ütlemata : "" Kui soovid , siis karda oma soovi täitumist . "" "
230	NA	 Nii alasti moraali peab ta maitsetuks . 
230	NA	 Paraja , sel kohal ettenähtud pausi peab ta aga siiski ja silmitseb pikki pleekinud , teravaid silmaripsmeid , mille taga vilgub võõrastust äratav tuluke . 
230	NA	 Peenikesed sõrmed näperdavad juba pikemat aega ühe murdunud söega pliiatsi kallal . 
230	NA	" Neid sõrmi ja seda tulukest peab isa vajalikuks kohmakalt ja vilumatult lohutada : "" No-no-noo ! "" "
230	NA	 Lohutus kõlab nagu hoiatus . 
231	NA	" Kohe seejärel heidab isa sundpilgu ikka veel padjaga kaetud telefoni poole ning küsib liiga selgelt , liiga valju häälega : "" Mida ma õieti tahtsin siit toast võtta ? "
231	NA	" Miks ma tulin ? "" "
231	NA	 Nii küsimus kui ka vastus on ilmselgelt määratud seintele , millel on kõrvad . 
231	NA	" Vastus on : "" Muidugi . "
231	NA	" Ma pidin ju võtma kaks pudelit armeenia konjakit puhvetikapist . "" "
231	NA	 Seejärel kääksutab isa kapiust nagu kuuldemängus ja tõstabki pimedusest välja kaks konjakipudelit , hoiab neid hetke kõripidi peos nagu tapetud hanesid ja mähib siis krabisevasse pruuni paberisse . 
232	NA	 Selle talituse järel tekib uuesti võrdlemisi pikk paus . 
232	NA	 Ta ootab , et isa juba ära läheks , isa aga ei lähe ega lähe , nagu ootaks ta kedagi , kes peab iga minut tulema . 
232	NA	 Isa suhtes seisukohta võtta ta ei oska - kord tundub isa talle liiga noor , siis jälle liiga vana , kord keeruline ja kardetav , sealsamas aga lihtne ja murest murtud . 
232	NA	 Muutlik tundub isa igal juhul . 
233	NA	 Ei saa salata , et ta kahtleb , kas see ongi üldse isa . 
233	NA	 Kes see võiks olla , seda ta ka ei tea . 
233	NA	 Kui ta ei oleks poliitiliselt nii kirjaoskamatu , siis võiks ta vähemalt arvata , et isa on kagebešnik . 
233	NA	 Aga KGB-st teab ta niisama vähe kui hauatagusest elust . 
233	NA	 Tekib isegi küsimus , kuidas isa üldse korterisse sai . 
233	NA	 Välismaalt ! 
233	NA	 Kuigi ta on oma kõrvaga kuulnud , kuidas isa võti välisukse lukust lahti keeras , ei pea ta ometi võimatuks ka seda , et isa ilmus aknakardinate tagant või kolmandast toast . 
233	NA	 Kolmandasse tuppa on ta jõudnud heita ühe juhusliku pilgu , sedagi ainult praokil uksest mööda minnes . 
233	NA	 Kes teab , mis tuba see on . 
233	NA	 Samas meenutab talle ka hoiatus erariides mehi mitte sisse lasta . 
233	NA	 Võib-olla on isa erariides mees ? 
233	NA	 Küsida pole kelleltki . 
234	NA	 Juba kahtleb ta isegi selles , kas lapsed , kes all õues keksu mängivad ja kiledate häältega sõnelevad , on üldse juhuslikud lapsed või etendavad nad ainult keksu mängivaid lapsi , täidavad salajast riiklikku tellimust , millest ehk ainult lasteaiatädi midagi aimab , kui see üldse lasteaiatädi ongi . 
234	NA	 Ka need kaks vanaeite all ukse kõrval pingil paistavad liiga ehtsad , nagu istuksid nad seal pingil erilise tagamõttega . 
234	NA	 Riigi tegelik elu võib juhusliku pealtnägija silma eest olla niisama varjatud nagu hauatagune elu . 
235	NA	 Ta kössitab võõra laua taga võõral toolil , lõug rusikale toetatud , veeretab hajameelselt pliiatsit mööda lauda ja arvab , et tema ainukesena teab , mis on inimese süda . 
236	NA	 Öö ja päev jagavad Maa Idaks ja Lääneks otsekui must sein ja valge sein , nagu unustus ja naer , mille vastu iga appikarje tagasi põrkab . 
236	NA	 Kardinate vahelt paistab sisse riba sinist Liivimaa taevast , kus seisab väike valge pilv , ebatõeline ja elukauge nagu mõni raamatukaanekujundus või kunstialbumi lehekülg . 
236	NA	 Mis lähevad sellele kaugele vanale pilvele korda surnute luud mullas , elavate luud lihas , tuulekeeris tänaval , ajaleht laual või kindral Jeršovi elulugu , sellesama kindrali , kelle käsule täna kõik Brežnevi väed Prahas alluvad . 
237	NA	 Võõras mees valge ahviga longib õues - ta kas läheb või tuleb . 
238	NA	 TULEB MEELDE JÄTTA , ET VÄLISUKSE AVAMIST SAADAB SELLES korteris alati külm klaasripatsite kõlin . 
238	NA	 Sellega peab ära harjuma . 
238	NA	 Ei maksa võpatada iga kord , kui ust avatakse . 
239	NA	 Kuigi isa on tädi Olgat oodanud , nõksatab ta siiski , kui kardin lendu tõuseb ja terav klaasitilin ruumidest läbi käib . 
239	NA	 Tädi Olga täidab kohe sisse astudes kogu korteri elu ja liikumisega . 
239	NA	 Kõigepealt , tuppa vaatamata ja toasolijatest välja tegemata , suundub ta kööki . 
239	NA	 Silmapilk hakkab köögist kostma kapiuste avamise ja sulgemise mütsatusi , nõude kõlinat ja veesolinat , proosalisi ja tuttavaid igapäevaelu hääli , mille võimuses on kustutada õhust kahtlusi ja küsimärke . 
240	NA	 Elutuppa tormab küüntekrabinal koer Kinski . 
240	NA	 Sile , läikiv ja lapiline otsekui havikala või ahven , väntab ta isale tutvuse märgiks saba , mis on täpselt nii lühikeseks raiutud , nagu sugupuu ja sabaraiumise eeskiri nõuab . 
240	NA	 Mustad mokad paljastavad eeskujulikus korras hambaid . 
240	NA	 Raske lõualott langeb valgele maniskile . 
240	NA	 Laias bokserinäos on nukker ja võimukas direktoripilk . 
240	NA	 Ainult portfell ja prillid puuduvad . 
240	NA	 Kuna saatuse poolt pole koer Kinskile käsi ette nähtud , siis tõstab ta nüüd käpa ja kraabib visalt isa põlve , kuni isa lõpuks ometi taipab kaelarihma pandla lahti teha . 
240	NA	 Silmapilkselt kaotab Kinski isa vastu igasuguse huvi , kaob raskelt ohates laua alla , toetab lõua süngelt käppadele ning jääb sügava eelarvamusega põrnitsema võõraid sandaale , milles liiguvad paljad varbad . 
241	NA	 Alles nüüd leiab ka tädi Olga mahti tuppa tulla , käed märjad ja köögirätik õlal . 
241	NA	 Tädi Olga osutub ootamatult kogukaks ja kaharaks ning meenutab nii oma välimuse kui ka näoilme poolest suurt lihtinimestelille , kas jorjenit või päevalille . 
241	NA	 Tema kõrvust saadik lühikeseks lõigatud juuksed on otse üle pea soetud , puhtad ja valged nagu halastajaõe tanu . 
241	NA	 Pealael hoiab neid kinni kumer pruun peakamm . 
241	NA	 Niisuguseid kamme kandsid vanad inimesed viiekümnendatel aastatel , neid valmistasid Vene ja Ukraina vabrikud ning nad olid haruldaselt odavad . 
241	NA	 Ime veel , et tädi Olga ei kanna pruune soonilisi koolilapsesukki . 
242	NA	 Kui tädi Olga pilgu isale heidab , ütlevad tema silmad selgesti , et isa on tema noorem , hellitatud ja armastatud vend , kelle igast liigutusest ja sõnast tädi Olga ikka veel uut ja värsket rõõmu leiab . 
242	NA	 Üleüldse paistab , et tädi Olgat rõõmustada ei ole eriti keeruline . 
242	NA	 Teda rõõmustab selge ilm , lahke piimamüüja , uus nupp lillepotis , Lioni söögiisu ja ema uued kingad . 
242	NA	 Igaüks on tädi Olgat näinud . 
242	NA	 Tädi Olga teab alati , mis siis teha , kui laps või koer rahva hulgas kaduma läheb , kui nina verd jooksma hakkab , kui puru silmas on , kui must auto öösel ette sõidab , kui sukki ja pesu pole saada ja suhkurgi on kaardi peal , kui majas on surm . 
243	NA	 Tuppa astub tädi Olga nii iseenesestmõistetavalt , nagu oleks ta siit alles viie minuti eest lahkunud . 
243	NA	 Teda paistab praegu huvitavat ainult aaloepott aknalaual . 
243	NA	 Murelikult katsub ta näpuga mulda , võtab kardina tagant pikatilalise kastekannu ja valab ettevaatlikult ning õrnalt lillepotti vett . 
243	NA	 Tema liigutused on aeglased ja kindlad nagu sellel , kes teab täpselt , mis oli , mis on ja mis tuleb . 
244	NA	 Laua ääres konutajast mööda minnes patsutab tädi Olga teda julgustavalt ja omainimeselikult seljale . 
244	NA	 Oma vennal , see tähendab isal , võtab tädi Olga aga käest kinni ja kuigi isa vanast , eluks ajaks sissejuurdunud harjumusest vastu tõrgub , viib tädi Olga siiski oma tahtmise läbi nagu alati . 
244	NA	 Isa lähebki kööki . 
244	NA	 Millest seal räägitakse , seda ei saa kunagi teada . 
244	NA	 See võib aga olla väga tähtis , sest isegi koer Kinski tuleb järsku laua alt välja , haigutab , sirutab ning kaob siis tuppajääjast välja tegemata suud matsutades köögi poole . 
245	NA	 Üksi jäädes haigutab ja ringutab ta magusasti koera kombel . 
245	NA	 Kohe seejärel kuulatab ta , mis köögis tehakse . 
245	NA	 Kuulda pole midagi . 
245	NA	 Isegi mitte kõnekõminat . 
245	NA	 Tundub , et kõik , mis veel teha andis , on nüüd tehtud . 
245	NA	 Võimalik , et kõik nõupidamised on juba ära peetud , kõik läbirääkimised on lõpetatud ja kõik lepingud on alla kirjutatud . 
245	NA	 Võib-olla koguni verega . 
245	NA	 Kõik võib olla . 
246	NA	 Toanurgad tunduvad olevat tuhkhallid ja täiesti võõrad . 
246	NA	 Väljas on järjekordne paduvihmapilv kohale jõudnud . 
246	NA	" Siis tuleb tädi Olga uuesti tuppa ja kutsub nii lihtsalt , nagu oleks ta seda iga päev teinud : "" Noh , tragun , tule teed jooma ! "" "
246	NA	 Peab ütlema , et seejuures on tädi Olga hääles siiski kübe irooniat , mis võib muidugi olla ka isa mõju . 
247	NA	 Veripunane alpi kannike köögis aknalaual heidab isa vilgastele käeliigutustele oma helgi . 
247	NA	 Tädi Olga ei vala teed mitte harilikust ja lihtlabasest , vaid erilisest ja haruldasest portselankannust , mille kumeraid valgeid külgi kaunistavad ristatud mõõgad ning kuldkilbid . 
247	NA	 Pealiskaudsel pilgul võib kergesti jääda mulje , nagu kaunistaksid teekannu külgi säärekondid ning surnupealuud . 
247	NA	 Laual valendab suhkur nagu sõmer Läänemere liiv . 
247	NA	 Lusikad ja hambad kõlksatavad vastu tassiäärt . 
248	NA	 Isa ja tädi Olga vahetavad pilke . 
248	NA	 Tädi Olga võtab varem kokkulepitud korras sõna . 
248	NA	" Ta ütleb : "" Nüüd ei tule Lion enam meie juurde tagasi . "" "
248	NA	" See , kellele sõnum on määratud , küsibki nii , nagu stsenaarium ette näeb , tõsise ja teesklemata hirmuga : "" Miks ? "" "
249	NA	 Tädi Olga vastus on aga pärit hoopis teisest ajast ja teisest paigast . 
249	NA	 See aeg ja see paik on jäänud eilse maailma varemete alla . 
249	NA	 Sinna on juba ammu betoon ja asfalt peale valatud , tehtud parkimisplatse , ehitatud kontoreid ja kaubamaju . 
249	NA	 Aga ega tädi Olga selles süüdi ei ole . 
249	NA	" Sellepärast ei kergita isa kulmugi , kui tädi Olga oma piduliku , varemete alt väljakaevatud vastusega lagedale tuleb : "" Sellepärast et nüüd oled sina tema kodu , mitte meie . "" "
250	NA	 Selle vanaaegse vastuse raskuse all ei jää muud üle kui paljad teravad küünarnukid teelauale toetada . 
250	NA	 Sealjuures tuleb veel ka võinuga kätte võtta ja valgesse fajansstoosi unele sängitatud siledale võitükile noaotsaga silmad ja suu pähe ning vurrud nina alla teha . 
250	NA	 Seda tegevust vaatab tädi Olga imeks pannes pealt , ta ei mäleta , et ta üheski teelauas midagi sellesarnast oleks näinud . 
250	NA	 Tädi Olga kohmetus aga lõbustab isa nagu alati . 
251	NA	 Siis silutakse võitükk uuesti tasaseks nagu Brežnevi Riigi ajalugu või parkimisplats . 
251	NA	 On täiesti võimalik , et kõik , mis toimus , oligi ainult tädi Olga ettekujutus . 
251	NA	 Igatahes on silmad , mis äranarritud võitüki kohalt tädi Olgale otsa vaatavad , nii süüdimatult uudishimulikud , nagu ei olekski elu nende jaoks mitte midagi muud kui mõni Fellini või Visconti film . 
251	NA	 Kui proosa , millel on kindel arv lehekülgi . 
251	NA	 Kui luule , mille puhul tasu arvestatakse teisiti . 
251	NA	 Kui stiiliküsimus . 
252	NA	 Isa jälgib nende silmade kõnet vaikides . 
252	NA	 Tema näoilmest on märgata , et ta teab sellest üht ja teist . 
252	NA	 Siis tänab isa tädi Olgat tee eest , võtab vigurdades vastu koer Kinski käpa , mille pakkumisega see on kõiki lauasistujaid kordamööda tüütamas käinud , toob toast ära oma portfelli , milles mulksuvad konjakipudelid . 
252	NA	 Tädi Olgaga räägib isa lihtsaid lauseid , millest aga ei ole salakeelt mõistmata ka kõige parema tahtmise juures võimalik midagi aru saada . 
253	NA	 Üle tädi Olga õla libiseb isa pilk kaugemale kui võiks arvata , võimalik isegi , et see libiseb õue , kus longib võõras mees valge ahviga . 
253	NA	 Isa naeratab abitult , tema nägu tuksatab , ta lõpetab oma jutu veidralt , poolelt sõnalt , ja on kadunud enne , kui tädi Olga jõuab talle suvilasse viimiseks kaasa anda oma raske , piimapudelitega täidetud koti . 
254	NA	 Vihmapilv on jälle edasi rännanud , õhtupäike hiilgab teekannu külgedel ja säratab kaugeid katuseid ning aknaklaase . 
254	NA	 Daugava , Neemen ning Visla läigivad selles valguses otsekui uus haljas okastraat , mis seob Läänemere külge kinni terveid maid ja rahvaid . 
254	NA	 Raadios on lubatud külma õhu juurdevoolu ülalt Põhja-Jäämerelt ka alla lõunasse . 
255	NA	 Isa nii järsk lahkumine on tädi Olgat siiski kurvastanud . 
255	NA	 Selle vastu peab aitama maiustamine . 
255	NA	 Tädi Olga käes on see naljaasi ära korraldada . 
255	NA	 Koer Kinski suureks pettumuseks ilmub jääkapist nähtavale purk omavalmistatud virsikukompotti , mille sisu jaguneb pidulikult kahte laia klaaskarikasse ja riputatakse üle šokolaadipuruga . 
256	NA	 Tädi Olga kompott on talle niisama suureks hoobiks , nagu olid triigitud linad ja suur kirsimoosipurk . 
256	NA	 Ta on tõepoolest nagu kuu pealt kukkunud , muidu teaks ta juba , et kompoti vastu võitleb kõige tulisemalt see , kellele kompott kõige rohkem maitseb . 
257	NA	 Maiustamise magusust rikub aga ebamäärane vari , mis üle lae ja seinte lehvib . 
257	NA	 Jääb mulje , nagu kihutaksid madalad mustad pilved üksteise järel otse akna alt läbi . 
257	NA	 Ometi paistab taevas olevat juba täiesti selge ja kui pilvi ongi , siis veel ainult all silmapiiril . 
258	NA	 Kähku , keelust hoolimata pistab ta pea aknast välja , vaatab vasakule ja paremale , kasutab juhust nagu varas ja tõmbab kopsud kergelt õhku täis . 
258	NA	 Põiki üle tänava põleb vana pruun puumaja . 
258	NA	 Katusest tõuseb suitsu ja punaseid tuleleeke . 
258	NA	 Suits viskabki köögiseintele varje . 
258	NA	 Maja põleb nii argipäevaselt , nagu oleks tema põlemine täiesti harilik asi ja nagu poleks selles midagi kardetavat . 
258	NA	 Muidugi on talle täpselt teada , kuidas üks õige tulekahju peab mõjuma . 
258	NA	 See siin ei mõju kuidagi . 
258	NA	 Ei meenuta põlevate majade lehekülgedepikkusi kirjeldusi . 
258	NA	 Kui see üldse midagi meelde tuletab , siis hullude joonistusi . 
259	NA	 Ta paneb imeks , et tädi Olga seda tulekahju nii tõsiselt võtab . 
259	NA	 Tädi Olga seisab akna all nagu kinninaelutatult ning tema valgetele juustele langeb laiguti tule punast ja suitsu musta . 
259	NA	 Jumal teab , mida tädi Olga praegu näeb ja kui palju ta juba varem näinud on . 
259	NA	 Igatahes on tädi Olga praegu täiesti unustanud selle , kes tulekahjus pettunult tagasi laua äärde istub ja suitsuvarje silmadega saates otse purgist kompotivedelikuga maiustab . 
259	NA	 Tema , näe , ei tule selle pealegi , et see põlev hoone võiks teiste inimeste kodu olla ja et tädi Olga neid inimesi isegi tunda võiks . 
260	NA	 Lahtisest aknast hoovab suitsu ja vingu . 
260	NA	 Võib-olla põlevad just praegu seljariided , potililled , padjad , tekid ja sängid . 
260	NA	 Roosa sülelaps on majast välja toodud ja sipleb asfaldil juhusliku kila-kola keskel . 
260	NA	 Vahetevahel laseb laps kuuldavale kõlavaid rõõmuhõiskeid . 
261	NA	 Selles tulekahjusuitsus võtab aegamööda kuju ning ilmub kohe täies elusuuruses nähtavale üks 1984. aasta kevadpäev . 
261	NA	 Sel päeval , just nüüdsama , on ta ise oma käega mulda pistnud kümme suurt kirjut lilloaseemet . 
261	NA	 Kõik kümme paneb ta ise pedantselt oma taskuraamatusse kirja , sest kõigile kümnele on antud minna idanema ning juba juulikuus suurel arvul vääte ja õisi kasvatada . 
262	NA	 Ta heidab salapärasele mullaribale rahuloleva pilgu , ahmib maipäeva lõhnu ja läheb üles pööningule . 
262	NA	" Seal hakkab ta innukalt tuhnima raamatukastis , kus on vanu koolivihikuid ning igipõliseid lasteraamatuid nagu "" Karupoeg Puhh "" ja "" Alice Imedemaal "" , Nõukogude Liidu Kommunistliku Partei ajaloo õpik , pildiraamat "" Muna "" ja "" Anatoomia VIII klassile "" . "
262	NA	 Kui ta selle lahti lööb , võib ta jälle näha vana luukeret , kes ikka veel irvitades demonstreerib oma vaagnaluid ja rinnakorvi , mis paistavad läbi vägeva , punase pliiatsiga joonistatud rinnahoidja ja tindisiniste aluspükste . 
263	NA	 Luukere pilti vaadates tekib vaataja näkku iseäralik ajatu ilme , näib isegi , et vahepealsed aastad on temast mööda lennanud pihta saamata , nagu püssikuulid . 
263	NA	 Isegi kui mõni nendest talle tõesti pihta on saanud , nagu näiteks 1968 , siis on ta selle oma lihast ise välja lõiganud , plekktoosi pannud ja silmitseb seda vahetevahel romantilisel veteranipilgul . 
263	NA	 Sellega võrreldes , mis veel tuleb , ei ole 1968 kõne väärtki . 
263	NA	 Issanda ingel aga vaatab suurustavatest sõnadest läbi otse südamesse ega avalda , mida ta näeb . 
264	NA	 Tema aga näeb uue pööningu värskelt värvitud raamiga otsaaknast raagus puid ja musti laululinde . 
264	NA	 Alt õuest kostavad rasked sammud , sest ümber maja kõnnivad isa ja poeg ning vaatavad õnnelikult oma kätetööd - vaiguliste valgete voodrilaudadega ühtlaselt ülelöödud maja . 
264	NA	 See maja on nende oma , liha nende lihast ja veri nende verest . 
264	NA	 Kuid need on üks teine isa ja üks teine poeg . 
264	NA	 Mitte juudid , vaid eestlased . 
264	NA	 Mitte Riias , vaid Vormsi saarel Läänemeres . 
264	NA	 Nii palju on aeg siiski liikunud , et Brežnevi Riigis on troonile tõstetud Tšernenko . 
264	NA	 On peetud kaks suurt matust , kõik mäletavad raske surnukirstu kolksatust , mis käis tuulekiirul läbi terve Riigi . 
264	NA	 Hautakse uusi plaane . 
264	NA	 Käimas on suvemajade riigile võtmise kampaania . 
264	NA	 Siin saarel on aga üks suvemaja just valmis saamas . 
264	NA	 Selle pööninguaknast võib näha tervet õue ja kuulda kõike , mis seal räägitakse . 
265	NA	 Ta paneb luukere kõrvale ja teritab kõrvu . 
265	NA	 Õue on tulnud kolmas mees , võõras , aga mitte valge ahviga , vaid kaenlatäie hernekeppidega , mida ta on käinud alt võsast raiumas . 
265	NA	 Maameesteks maskeeritud linnamehed , suvitajad , uurivad kõik koos arvustavalt majavoodrit . 
266	NA	" Äkki lausub juurdetulija ilma igasuguse pikema sissejuhatuseta : "" No nüüd on siis Moskvast selge käsk alla tulnud . "
266	NA	" Saab näha , kas hakkavad meie maju ka ära võtma või . "" "
266	NA	" Peremees vastab : "" No kurat , hakaku ! "" ja virutab uue kirve vastu maad . "
267	NA	 Valkjassinise põhjataeva taustal seisavad kolm meest , hambad tangis , kaelad kanged . 
267	NA	" Siin seisavad nad juba Orduajast peale , on seisnud kogu Põhjasõja ning Suure Näljaaja , hammaste vahel ikka üks ja seesama ähvardus : "" Ennem panen sellele majale ise oma kätega tule otsa kui ära annan ! "" "
267	NA	 See ähvardus on pesitsenud taelas ja tulerauas , peergudes ja takkudes , petrooleumiplaskudes ja paberossiotstes . 
267	NA	 Nüüd kantakse seda koos välgumihkliga põuetaskus ja hoitakse koos bensiinikanistriga garaažinurgas . 
267	NA	 Kunagi ei tea , millal seda jälle tarvis läheb . 
268	NA	 Kes selle ähvarduse koos emakeelega ära on õppinud , sellele jätavad ahervaremed ja tühjad vundamendid päris koduse mulje , või mis veel täpsem , ei jäta üldse mingit muljet . 
268	NA	 On iseenesestmõistetav kodumaa maastiku osa . 
268	NA	 Ilma nende ahervaremete ja tühjade vundamentideta kaotaksid eesti maastikud oma sõnumi , olemasolu salajase mõtte . 
268	NA	 Kus mujal kasvab veel nii hirmuäratavat umbrohtu ja nii äraneetud võililli kui maakaardilt kadunud riikides Läänemere ja Doonau jõe vahel . 
268	NA	 Umbrohi ja võililled purustavad tänavakatet ning trepiastmeid , hauad vajuvad nende raskuse all maatasa , nad lokkavad isegi räästarennides ja katusekivide vahel . 
268	NA	 Katused sajavad läbi , kassid ja pätid kusevad kotta , läbi mitmekeelse kurbuse paistab kaugele Läänemerele üks kirikutorn . 
268	NA	 Linn nagu viirastus või surnute saar . 
268	NA	 Ülemäärane lüürilisus kustub aga kohe , kui asja lähemalt järele vaadata . 
268	NA	 Rasked isekallutajad pritsivad juba sadamas palitu pori täis , kraanad kriiksuvad , elu keeb . 
268	NA	 Isegi Issanda ingel muigab läbitungimatult nagu rajoonikomitee sekretär . 
268	NA	 Pääsu pole kuhugi . 
268	NA	 Olgu inimestega kuidas on , aga kuldnokad peavad igal kevadel siia tagasi tulema , sest mujale ei ole neil minna . 
268	NA	 Igal pool mujal on omad kuldnokad juba ammu ees . 
269	NA	 Tuul lõõtsub . 
269	NA	 Valged ja mustad linnutiivad püüavad õhuvoole . 
269	NA	 Läbi eestikeelsete ähvarduste ja needuste kõlab rõõmus ja pilkav kuldnokavile . 
269	NA	" "" Panen oma kätega tule otsa , "" ähvardavad mehed . "
269	NA	 Sealjuures ei saa nad siiski teisiti , kui peavad üle vaatama , kas nurgad on sirged ja vooder loodis . 
269	NA	" Üks vannub : "" Sa vana kurat , ongi akna alt viltu ! "" ja teine uriseb : "" Ära jama ! "" "
269	NA	 Siis jäävad mehed vait , silitavad voodrilaudu ning silmitsevad suurt valget hoonet varjatud hirmu ja võltsi ning kuraasika üleolekuga otsekui paljast naist või tühja puusärki . 
270	NA	 Sellest hoonest natuke ülespoole , põhja , jääb mahapõletatud pastoraadi vundament , mis on neljakümne aastaga kasvanud täis kuuski , sammalt ja sinililli . 
270	NA	 Surnu istutatud sirelite oksad on kuuseokstega maaliliselt läbi põimunud . 
270	NA	 Vundamendi taga on metsik kivine rand , kuhu kaks korda päevas , seatud ajal , ilmuvad sõdurid , relvad ja verekoerad kaasas . 
270	NA	 Kord on kord . 
270	NA	 Tak položeno . 
270	NA	 Ordnung muß sein . 
271	NA	 Ülevalpool on Ahvenamaa oma saartega , all lõunas Riia linn . 
271	NA	 Riia on niisama kaugel kui Stockholm . 
271	NA	 Kõige lähemal on Moskva , sest Moskvaga on kõigil meestel elulisi sidemeid , saunapidudel rohke viina ja õllega kinnitatud . 
271	NA	 Seda mehed teavad , mida Moskva endast kujutab ja mida sealt oodata on . 
271	NA	 Stockholmi aeg ei ole veel tulnud . 
271	NA	 Või on juba ammu möödas . 
271	NA	 Keegi ei tea , mis Stockholmis on . 
271	NA	 Kurat , kas seal ka kuuekäised kuluvad ja autoplekk nii pehme on kui siin ! 
271	NA	 Kas see on võimalik , et sealgi ilm muutub , kuldnokk vilistab ja ristluud valutavad ? 
272	NA	 Iga kord , kui mehed vaatavad Põhja , Stockholmi poole , näevad nad kaht porist linttraktorijälge , lagunenud laudavundamenti ja näevad saarepuid ning kuldnoka pesakasti , mis põleb ära koos munadega , kui majale tuli otsa pannakse . 
273	NA	 Aastad on omavahel ühendatud nagu inimese selgroolülid . 
273	NA	 See , kes kuuleb tulekahjuähvardust 1984. aastal , on näinud kahjutuld 1968. aastal . 
273	NA	 Seal lakub ta ikka veel oma kompotikaussi ja peab silmas tädi Olga laia selga , mis varjutab kõik , kogu aknavaate . 
273	NA	 Võimalik , et kõike , mis paistab , palja silmaga ei näegi . 
274	NA	 Lõpuks ometi keerab tädi Olga aknale selja ning ohkab nii raskelt , nagu oleks ta just praegu aknast näinud Kristallööd Berliinis või Suurt Pogrommi Odessas . 
274	NA	 Õnneks päästab tädi Olga muremõtetest välja tema oma raske kandekott , mille sügavustest ta tõstab välja võimsa viinamarjakobara ja uhab selle pikergused , kollakasrohelise klaasi sarnased marjad voolava vee all üle . 
274	NA	 Siis asetab tädi Olga läikiva kobara vaagnale nii hellalt ja õrnalt , otsekui oleks ta selle ise oma viinamäel kasvatanud , sulaklaasist puhunud või Kaananimaalt kaasa toonud . 
275	NA	 Väljas , üle tänava , on maja selle aja sees juba ära kustutatud ja jumal temaga . 
275	NA	 Ainult musta tuhka lendab õhus . 
275	NA	 Nüüd murrab tädi Olga kobarast marju ja silmitseb neid rõõmuga . 
275	NA	 Küsimusi tädi Olgal ei ole . 
275	NA	 Mitte nii nagu isal . 
275	NA	 Aga ta on leidnud uue kuulaja , kellele ta tahab jutustada Dostojevski unenägu . 
275	NA	 Paistab , et Dostojevski unenägu on tädi Olga varandus , mida rooste ei riku ja koi ei söö . 
275	NA	 Sellepärast jutustab tädi Olga Dostojevski unenägu väga harva ja iseäranis tähtsatel päevadel . 
275	NA	 See unenägu on üks Lioni põhilisi lapsepõlvehirme . 
276	NA	 Tänane päev on tädi Olga arvates nii tähtis , et ta ei saa sel puhul unenägu mitte kuidagi jutustamata jätta . 
276	NA	 Ei ole teada , kas ta jutustab seda sõjaväekutse pärast või sellepärast , et Idas ja Läänes midagi toimub . 
276	NA	 See unenägu , õieti küll selle jutustamine tähendab tädi Olgale sedasama , mida kogu juudi rahvale on tähendanud tuhk ja munad . 
276	NA	 Muret , mis on liiga sügav , et seda sõnadega väljendada . 
277	NA	 Kõige tõenäolisem on , et tädi Olga tahab täna Dostojevski unenägu jutustada ainuüksi selle pleekinud juuksesalkudega kodukäija pärast , kes on ootamatult eikuskilt ilmunud , elu segi löönud ning kiigub nüüd köögilaua ääres tooliga ja patsutab koer Kinski lõualotti . 
278	NA	 Unenäole läheneb tädi Olga tasa ja targu , nagu muuseas . 
278	NA	 Esialgu jutustab ta seda , mida ta teisipäeval Lielupe jõe taga käies näinud on . 
278	NA	 Mis põhjustel tädi Olga teisipäeval Lielupe jõe taga käis ja kus see Lielupe jõgi üldse asub , see jääbki seletustest hoolimata hämaraks . 
278	NA	 Lüngad tädi Olga sõnade vahel võib täita omaenese ettekujutustega , kui neid on . 
279	NA	 Nagu juba sai öeldud , alustab tädi Olga kaugelt , palderjanijuurtest , mida ta kutsub kord hellitavalt Valeriankaks nagu vana tuttavat , kord paljutähendavalt ja saladuslikult surnuehmatusejuureks . 
279	NA	 Selgub , et tädi Olga võtab igal suvel ette kaks teekonda Lielupe jõe taha . 
279	NA	 Esimese ja lõbusama siis , kui pärn õitseb ja päike särab , pärnaõite korjamiseks . 
279	NA	 Teise , süngema siis , kui palderjanivarred juba kuivavad ja öö hiilib põõsaste all . 
279	NA	 Nii ka teisipäeval . 
279	NA	 Tädi Olga on läinud retkele hommikul vara , korvis kellu ja vanad nahkkindad nagu alati . 
279	NA	 Kellu juurte väljakaevamiseks ja kindad nende korjamiseks ning mullast puhastamiseks , mitte aga vabamüürlike salatalituste sooritamiseks , nagu tädi Olga näoilmet jälgides kergesti võiks arvata . 
280	NA	 Vaevalt on tädi Olga jõudnud tuttavasse jõeluhta , palderjanijuurte saagikohale , kui ta on järsku heast peast ära eksinud . 
280	NA	 Noh , ja siis on peale hakanud ! 
280	NA	 Esiteks on ta kuhugi paksu võssa sattunud , sisse on läinud , aga välja pole enam kuidagi saanud . 
280	NA	 Teiseks on ta võsa äärde värskesse kraavi kukkunud ja sealt uhiuued kargud leidnud . 
280	NA	 Aga kargud iseenesest on juba halb märk küllalt . 
280	NA	 Kolmandaks on kõik kohad , nii luht kui ka võsa ja isegi see kraav olnud täis igasuguseid linde . 
280	NA	 Küll vareseid , küll varblasi , küll võõraid linde punaste kõhtude ja kollaste sabadega , küll jämedate jalgadega linde , küll kõverate nokkadega linde . 
280	NA	 Üks lind olnud pikk ja triibuline , lipsu moodi , käinud kahel jalal ja krooksunud , teine jälle olnud jäme ja ümmargune nagu arbuus , aga silmad olnud hirmsad , tiigri omad . 
280	NA	 See võis olla öökull . 
280	NA	 Aga mis lind see lipsu moodi oli , seda küll ei tea . 
280	NA	 Ja kõik need linnud muudkui vudisid , muudkui vudisid , muudkui lasid edasi ja tagasi . 
280	NA	 Kõik linnud käisid jala . 
281	NA	 Seda nähes on tädi Olga seisma jäänud ja seisnud nii kaua , kuni enam seista ei võinud . 
281	NA	 Linde jälgides on tädi Olga endale ütelnud , et pea nüüd meeles , Olga , kõik , mis sa näed , sest nüüd küll midagi peab tulema , kas tuleb Stalini aeg tagasi või mis , aga niisama see ei jää . 
281	NA	 Stalini ajal käisid ka linnud jala , ei näinud enam lendamisega vaevagi , olid nii täis söönud , sest saagid jäid alatasa koristamata . 
282	NA	 Nõnda jõuab tädi Olga tähendusrikaste pauside saatel Dostojevski unenäole üha lähemale , kuid see peab jääma jutustamata . 
282	NA	 Seda unenägu ei kuule ta tädi Olga esituses kunagi . 
282	NA	" Kui ta aastaid hiljem loeb : "" Idataevas seisis täiskuu . "
282	NA	 Kuu läks kolmeks tükiks ja need kolm tükki said jälle üheks . 
282	NA	 Siis tuli kuu seest välja kilp , millele oli kirikuslaavi tähtedega kirjutatud : Da ! 
282	NA	 Da ! 
282	NA	" Need sõnad liikusid üle terve taeva Idast Läände ja valgustasid ise omale teed , "" siis ei saa ta enam kunagi teada , kas see on seesama või mõni teine Dostojevski unenägu . "
282	NA	 Tädi Olga jutustust asendab uksekella tärin ja jääbki asendama . 
282	NA	 Kellatärin on terav nagu habemenuga ja ootamatu nagu lõikehaav . 
283	NA	 Tädi Olga ei liigutagi ennast . 
283	NA	 Istub nii nagu istuma jäi . 
283	NA	 Ainult nägu läheb tühjaks . 
283	NA	 Koer Kinski aga käib närviliselt köögist esikusse ja esikust kööki . 
283	NA	 Tema küüned krabisevad ja silmavalged välguvad . 
283	NA	" Tädi Olga sosistab : "" Kinski , fu ! "" "
283	NA	 See kõlab küll nagu hiina keel , kuid mõjub ometi nii , et Kinski süüdlaselt maha heidab ning enam ei liiguta . 
283	NA	 Nüüd ei kosta enam midagi . 
283	NA	 Kes ukse taga oli , peaks olema veendunud , et kedagi kodus ei ole , ja ära minema . 
283	NA	 Nüüd kell enam täriseda ei tohiks . 
283	NA	 Kuid täriseb ikkagi . 
283	NA	 Ja täriseb veel . 
284	NA	 Tädi Olga paneb silmad kinni . 
284	NA	 Võib-olla on tädi Olga nüüd nähtamatu . 
284	NA	 Tema aga , vastupidi tädi Olgale , on täiesti nähtav , ja surub oma rinnakorvi valusasti vastu laua äärt . 
284	NA	 Tädi Olga on ennist koos viinamarjadega kandekotist välja tõstnud ka mõned kanamunad . 
284	NA	 Need seisavad ikka veel laual ja võpatavad iga kord , kui süda lööb . 
284	NA	 Nende valge koore küljes on mõned mustad tuhahelbed . 
285	NA	 UKSEKELLA HELINASSE SUHTUB TA EDASPIDI KÜLMALT . 
285	NA	 ON JUBA julgust kogunud . 
285	NA	 On isegi natuke pettunud , et uks siiamaani ees seisab ja et seda pole sisse löödud . 
285	NA	 Vahetevahel hiilib ta siiski ukse juurde , paneb kõrva vastu tumepruuni puutahvlit ja kuulatab . 
285	NA	 Veel kordagi ei ole ta trepikojast midagi huvitavat kuulnud . 
285	NA	 Ainult kassi näugumist , vanamuttide torinat ja laste vadinat . 
286	NA	 Köögilaual seisab alustass oma vabadusega - šneprivõtmega , mille tädi Olga enne äraminekut on sinna pidulikult asetanud . 
286	NA	 Alustassi alla on jäetud ruuduline vihikuleht - nimekiri toitudest , mis tädi Olga ise oma käega on jääkappi pannud ja mis tähtsuse järjekorras tuleb ära süüa . 
287	NA	 Tähtsuselt number üks on pool praetud kana . 
287	NA	 Kohe kana järel tuleb pakk kohupiima , mida võib oma äranägemisel süüa nii kirsimoosi kui ka meega . 
287	NA	 Et tädi Olgal on olnud mure , kas temast õigesti aru saadakse , siis on ta kindluse mõttes jääkapi sisemuse üles joonistanud . 
287	NA	 See kohmakas skeem meenutab sisepõlemismootori läbilõiget . 
287	NA	 Eriti lühikest aega säilivad toiduained on skeemil märgitud numbritega , mille juurde viivad jämedad kõverad nooled . 
287	NA	 Näiteks pirnid on märgitud numbriga viis . 
287	NA	 Ei ole järelikult kuigi tõsiselt võetavad . 
287	NA	 Munad ja või aga on täiesti ilma numbriteta . 
288	NA	 Nagu arvata võiski , alustab ta pirnidest , kanale ja kohupiimale parastavaid pilke heites . 
288	NA	 Tema pirnisöömist ei katkesta isegi uksekella järjekordne helin . 
288	NA	 Ta ootab külmavereliselt mõne hetke ja kui uut helinat ei järgne , läheb ta ja vaatab kardinaprao vahelt alla õue . 
288	NA	 Näha pole kedagi , välja arvatud üks meeste kuube kandev majahoidja või kirjakandja tüüpi vanamoor , kes parajasti trepikojast välja tuleb . 
289	NA	 Palju enam kui uksekella agressiivset tärinat võõrastab ta ukse vaikset lahtiminekut ja isa uut ilmumist , mis on täiesti võimalik . 
289	NA	 Nüüd on ta kolmanda toa põhjalikult läbi uurinud . 
289	NA	 Kui isa seal just kummituse kujul ei viibi , siis kolmandas toas teda küll ei ole . 
289	NA	 Isegi mitte kardina taga , sest kõik kardinatagused on üle kontrollitud . 
289	NA	 Toast tuppa lonkides koondub tema tähelepanu ikka enam ja enam ühele ainsale asjale - võtmele , mis lebab valgel alustassil , küll kalakujulisena , kuid mitte nagu kala , vaid nagu kalakujuline spinningulant . 
289	NA	 Kui ta tahab , võib ta selle maagilise metallitüki taskusse pista , ukse enda järel julgesti kinni lüüa ning sildu põletamata ja tagasiteed ära lõikamata kaduda kõigi nelja tuule poole . 
289	NA	 Tagasi ilmuda võib ta iga kell ja keegi ei saa teada , kus ta tegelikult oli , isegi kui ta käis vaksalis piletikassade läheduses luusimas ja loeks bussijaama seinalt sõiduplaani . 
290	NA	 Selle asemel lehitseb ta aga Lioni märkmikku ja tutvub tema taskunoaga . 
290	NA	 Ta avastab , et noa sees on peidus väike skautlik saag , mille hammaste nüridust ta ei saa jätta pliiatsite peal järele proovimata . 
290	NA	 Selle juures rikub ta ära mitu head Faberi firmamärgiga pliiatsit . 
291	NA	" Millega tahes ta ka oma aega ei üritaks täita , tema peas on üksainus küsimus - kas Leo on juba helistanud , kuhu vaja , ja kas Lioni paberites võib juba kirjas olla võluvormel "" rahuajal tegevteenistuseks kõlbmatu "" . "
291	NA	 Siit edasi ta veel ei mõtle . 
292	NA	 Tädi Olga on talle vandunud , et tuleb ütlema kohe , kui Lion on Moskvast helistanud ja teatanud , kuidas läks . 
292	NA	 Kui läks hästi , siis ütleb Lion telefonis , et sai emale need sinised tassid ära osta . 
292	NA	 Kui läks aga halvasti ( milleks ka peab valmis olema ) , teatab ta lühidalt , et tema Moskvast siniseid tasse ei leidnud ja on parem , kui ema ise vaatama tuleb . 
293	NA	 Kõik on selgemast selgem ja lihtsamast lihtsam . 
293	NA	 Peab ainult rohkem kannatust olema . 
293	NA	 Kui mõni asi tundubki segane , siis on vaja ainult sellesse sisse elada ja kõik , mis tarvis , selgub omal ajal. 
293	NA	 Aega on tal praegu ülearugi . 
293	NA	 Elutoas on ta juba jõudnud vaadata kõigisse sahtlitesse , mis lukus ei ole . 
293	NA	 Lukus olevate sahtlite sisu kohta on tal aga tekkinud oletusi ning kahtlusi , mis kriitikat ei kannata . 
293	NA	 Sellepärast ei ole mõtet neid korrata . 
293	NA	 Loomulikult ei oska ta ette kujutada lukus olevate sahtlite tegelikku sisu , mille hulka kuulub isegi hõbeasju - vanaisa paberinuga ja toorakilp , kaua puhastamata , mustad kui raud . 
294	NA	 Ühe lukustatud sahtli täidab tervenisti mõistatuslik laegas klaasikildudega . 
294	NA	 Seda laegast ei tohi võõras käsi puudutada ega võõras silm vaadata . 
294	NA	 Selles laekas on süngeid ja sätendavaid kilde kõikidest veinikarikatest , mis peigmees inimelu hapruse märgiks on pulmapäeval oma kanna all purustanud , neljandast põlvest saadik . 
294	NA	 Kõik need karikaid purustanud peigmehed on ammu surnud . 
295	NA	 Lukustamata sahtlitest õnneks midagi nii pühalikku välja ei tule . 
295	NA	 Sealt leiab ta ainult musti ümbrikke vanade päevapiltidega ning terveid pakke saksa- , vene- ja ingliskeelseid kirju , samuti kõike juhuslikku - järjehoidjaid , võtmeid rõngastega ja ilma , küüneviile , postmarke ja ennesõjaaegseid reisijuhte . 
295	NA	 Ta lehitseb paha aimamata mitut keelatud raamatut ja avab klõpsuga musta sirklikarbi , mille sametises sisemuses pole peidus mitte sirkel , vaid on eriti kange unerohupulber , mille olemasolugi ammu unustatud . 
296	NA	 Kui ta sahtlitest tüdineb , läheb ta otsejoones vannituppa ning otsib kapist uuesti välja tumepunase flanellkotikese juba tuttava pruuni juuksepalmikuga . 
296	NA	 Seekord sobitab ta neid juukseid endale peegli ees pähe ning naudib täiel sõõmul hirmu , mis tal neid juukseid korteri pinevas vaikuses lahti palmitsedes täiesti ilma põhjuseta tekib . 
296	NA	 Kui võõrad juuksed mööda tema selga alla lainetavad , on nendes võõrastamapanevalt suurel määral hirmu magusust . 
296	NA	 Teda praegu vaadates võiks peaaegu uskudagi teadjate kinnitust , nagu oleksid relvade ilu ja inimestejahi eeskirjad pärit mitte kusagilt mujalt kui inimese südamest . 
296	NA	 Ta naudib salaja , suli kombel hirmu magusust , vähe sellest , ta tahab seda naudingut esimesel võimalusel ka jälle korrata . 
297	NA	 Neid võimalusi tal tulevikus on . 
297	NA	 Rääkimata muidugi olevikust . 
297	NA	 Nagu eespool juba öeldud , võib ta kõiki tulevikusündmusi ja -paiku vaadata läbi 1968. aasta hirmu magususe . 
297	NA	 Tema mälu on nagu uks , millest võib ilmuda kes tahes - erariides mees , mundrimees või võõras mees valge ahviga . 
298	NA	 Nii jätabki ta Riia vannitoa ajutiselt kõrvale ja laseb ajavoolul ennast kanda 1972. aasta punasest õhtupäikesest täidetud Poola platsile . 
298	NA	 Tuvid teevad häält , purskkaevu laiadel märgadel servadel ronivad lapsed , sealsamas kaevuserval istuvad ka mõned tüdrukutaolised poisid ning poisitaolised tüdrukud , kelle sugu on eksimatult võimalik kindlaks määrata ainult jalgade suurust silmas pidades . 
298	NA	 Poiste jalad on suuremad , sellele ei saa keegi vastu vaielda . 
299	NA	 Kivisillutisest tõuseb kuumust , kogu plats hõõgub . 
299	NA	 Ta istub laste ja hipide vahele ning ajab käed mõnuledes küünarnukkideni sogasesse , üllatavalt külma vette . 
299	NA	 Veepinnal ujub tuvisulgi , paberist laevu , vahtu ja konisid . 
299	NA	 All põhjas sätendab peenrahakiht . 
299	NA	 Aeg nihkub edasi ja tagasi , sellega annab teha kõike , mis tarvis . 
300	NA	 Vesi loksub . 
300	NA	 Hipid naeratavad saladuslikult , söövad vorsti ning etendavad pahelisi ingleid . 
300	NA	 Nende karikakraõied ja peapaelad kuuluvad juba pigem pettekujutluste riiki kui sellesse kalendriaastasse . 
301	NA	 Mõne aja silmitseb ta õhtukuma ja augustikuud , vaatab , kuidas aega edasi-tagasi liigutatakse , siis tõuseb ta otsustavalt püsti ja läheb proosaliselt vasakule ära . 
302	NA	 Sellele õhtule järgneb pikk päev seninägemata maanurgas . 
302	NA	 Bussiaknad ei käi lahti , laeluukidest tungib sisse musta söetolmu . 
302	NA	 Rohi on kõrbenud , puulehed pruunid . 
302	NA	 Vilja lõigatakse sirbiga . 
302	NA	 Vanadel poola naistel on peas pahaendelised mustad rätikud ja seljas krousitud sabadega taljes jakid , mille sarnaseid pole ei enne ega pärast kusagil nähtud . 
302	NA	 Tuul tuhiseb . 
302	NA	 Põllud ja lagendikud meenutavad suuri sõjavälju , isegi pilved nende väljade kohal meenutavad siniseid kroonukirju , mis võivad sisaldada surmateateid . 
303	NA	 Eestlased Oświęcimi sõita ei taha . 
303	NA	" Kirutakse sosinal : "" Näidaku parem neid laagreid , mis Siberis on ! "" "
303	NA	 Igaüks võiks kas või siinsamas bussis jutustada Siberi surmalaagritest mõne elulise loo , mida on antud isalt pojale ja emalt tütrele edasi suuliselt otsekui ussisõnu või raua needmist . 
304	NA	 Nurina saatel jõutakse lõpuks pärale , ronitakse loiult bussist välja . 
304	NA	 Kergitatakse pükse ning silutakse juukseid . 
304	NA	 Tähelepanu äratab gaseeritud vee kiosk , mida kohe ka rünnatakse . 
304	NA	 Mürkpunased ning miinikollased vedelikud kihisevad ning pritsivad näkku vahtu ja sädemeid . 
304	NA	 Seda värvilist vett võiks väga hästi juua ka tuhandetes teistes paikades , kuid ainult siin võib juues üle papptopsiku ääre vahtida roostetanud raudteeroopaid ja puust vahitorne , mida igaüks on pildi peal näha võinud . 
305	NA	 Tolmused bussid seisavad platsil rivis . 
305	NA	 Siinsamas kõrval on ka elumaju . 
305	NA	 Õuedes õitsevad päevalilled ja jorjenid , pesunööridel kuivavad titepüksid , palkonitel istuvad kassid ja pesevad silmi . 
305	NA	 Peremees värvib tara . 
306	NA	" Siis minnakse läbi tuntud , kuid tegelikkuses väikese ning tühisena mõjuva "" Arbeit macht frei "" -värava ja ollaksegi sees . "
306	NA	 Sees näeb kõik välja nii nagu kusagil maakoolis esimesel koolipäeval . 
306	NA	 Köhatavad , gladioolikimpudega inimesed tammuvad nagu kohmetud lapsevanemad punase kiviprügiga ülepuistatud teeradadel madalate mornide telliskivihoonete vahel . 
306	NA	 Pidulik aktus kas algab kohe või on just lõppenud . 
306	NA	 Puuduvad ainult valgete sokkidega koolilapsed . 
307	NA	 Inimesed pühivad higi ja silmitsevad ümbrust . 
307	NA	 Ühed nutavad , teised naeravad . 
307	NA	 Nii nutust kui ka naerust tekib iseäralik kahin . 
307	NA	 Nüüd teevad ka eestlased häält . 
307	NA	" Tagumised pärivad esimeste käest : "" Kas te juukseid juba nägite ? "
307	NA	" Kusned juuksed on ? "" "
308	NA	 Lõppude lõpuks pääsevad siiski ka tagumised kuulsa juuksekuhja juurde . 
308	NA	 Luitunud , tolmused ja tokerdanud juuksed on kõigile pettumuseks . 
308	NA	 Siiasamasse juuste lähedusse on välja pandud ka saapad , prillid , hambaharjad ja kruusid . 
308	NA	 Prilliklaasid läigatavad pilkavalt , nagu oleks neil midagi eriti uut ja iseäralikku teada põrgu ja kabaree , inimese südame ja käsuõpetuse kohta . 
309	NA	 Seletusi jagab väike mustaverd naine , endine vang . 
309	NA	 Ta jutustab rõõmsalt , heatujuliselt ja elavalt kulunud lugu tuhandest naisest , kellele anti päevas ainult üks ämbritäis vett nii pesemiseks kui ka joomiseks . 
309	NA	" Näib , nagu vestaks seletustejagaja muinasjuttu , mis algab alati ühte moodi : "" Es war einmal Odnaždõ . "
309	NA	" Oli kord "" "
310	NA	 Endine vang kuulub ihu ja hingega laagrile , on laagri veteran ja patrioot . 
310	NA	 Oma pead toidab ta tänu laagri olemasolule . 
310	NA	 Külastajad silmitsevad avaliku huviga tema paljaid jalasääri ning käsivarsi , otsivad vorpe ja arme ning on sügavalt pettunud , kui nad neid ei leia . 
310	NA	 Külastajatele parema mulje jätmiseks peaksid tal jalgade asemel olema kingadesse pistetud säärekondid . 
311	NA	" Eesti grupijuht küsib vormitäiteks : "" Ütelge , palun , mis põhjusel te laagrisse sattusite ? "" "
311	NA	" Naine vastab meelsasti : "" Minu mehe nimi oli Jakob ja minu nimi on Maria . "
311	NA	" Küsiti , kas ma kavatsen Jeesust hakata sünnitama , ja näe , saadetigi laagrisse . "" "
312	NA	" "" See on liiga ilus , et tõsi olla , "" kahtlevad mõned kuulajad , kuid teised kutsuvad neid korrale . "
312	NA	 Naine silmitseb nii ühtesid kui teisi läbinägeva ja emaliku pilguga . 
313	NA	 Minnakse isikutunnistustest , juuditähtedest ja surmaotsustest mööda , õue tagasi . 
313	NA	 Naise põhjalikud seletused teevad grupi kärsituks . 
313	NA	 Kogu see laager tundub eestlastele väike ja dekoratiivne . 
313	NA	 Siin ei ole kullakaevandusi , tühja taigat ega otse küla taga vedelevaid matmata surnukehasid . 
313	NA	 Mitte midagi , millel põhineb eestlaste arusaamine õigest laagrist ja laagrielust . 
313	NA	 Nokitsetakse kiuslikult krohvitükke hoone küljest , milles on tehtud katseid rasedatega . 
313	NA	 Kõigil on palav , higi voolab . 
313	NA	 Mälestusi ja tähelepanekuid hukkamissaalidest , kapodest ja Surmaingliks kutsutud Doktorist kuulatakse ainult poole kõrvaga . 
314	NA	 Jäävad veel kambrid ja ahjud . 
314	NA	 Kambritest minnakse kiirkäigul läbi , nende pragunenud betoonpõrandad ja tühjad riidenagid ei suuda jätta mingit muljet . 
314	NA	 Lõppude lõpuks jõutakse ka ahjudeni . 
314	NA	 Kõik märkavad , et ahjusuust on välja voolanud midagi musta ja õlist . 
314	NA	" Keegi küsib : "" Kas neid ahje pestud ka on ? "" "
315	NA	 Lõpuks ometi ollakse bussi juures tagasi . 
315	NA	" Siin selgub aga , et bussi tolmusele küljele , otse sildi "" Sovtransavto "" alla on kirjutatud poolakeelne hüüdlause , mis lähemal selgitamisel ja uurimisel osutub küsimuseks : "" Kas 1968. aasta on meeles ? "" , millele järgneb arusaamatu ähvardus : "" Minge koju , mõrtsukad ! "" "
316	NA	" Jälle jagunevad eestlased erutatud leerideks , kusjuures ühed kinnitavad : "" Meie oleme ju eestlased ! "
316	NA	" Meie pole midagi teinud , "" teised , pikatoimelisemad , aga imestavad : "" Vaata , kus kuradid ! "
316	NA	" Vaata , mis julgevad ütelda , "" ja nende häälest kostab salajast kahjurõõmu . "
317	NA	 Kui jõutakse hotelli , on tõusnud tuul ja hotelli ukseklaasid põrisevad ebameeldivalt . 
317	NA	 Sõidetakse liftis üles lagedate kroonuroheliste seinte ja kõleda ning kurva laevalgusega tubadesse . 
317	NA	 Väljas niriseb mööda aknaklaase juba vihmavesi , jõhkra lambivalguse varjutab veelgi jõhkram välguvalgus . 
317	NA	 Tuul logistab halvasti suletud aknaid . 
317	NA	 Voodijalutsites vedelevad lahtised kohvrid , riided on mööda toole laiali . 
317	NA	 Õhukese ukse tagant koridorist , poola koridorist , kostab tuhmi kõnekõminat ja lohisevaid samme . 
317	NA	 Mööda pikka kroonukoridori liigub ehk just praegu tume inimrong , kõigil palitud seljas ja kompsud käes . 
317	NA	 See kõigub ja ümiseb , kerkib ajapõhjast üles ja vajub jälle ajapõhja tagasi . 
318	NA	" Vihm akna taga lööb ajuti välguvalgel süngelt hiilgama ja iga välk pimedas Poola taevas meenutab saatuse saksakeelset nime "" Schicksal "" . "
319	NA	 See aga pole veel midagi , võrreldes tuleviku ja Bukarestiga , kus väikesed pioneerid , kelle ribikonte võib ükshaaval üle lugeda isegi läbi pluusiriide , kannavad ööd ja päevad , raadios ja televisioonis , väljakutel ja tribüünidel huulil diktaatori himuäratavat nime . 
319	NA	 Kus igal suure vaevaga hangitud lihatükil on juures ohvriliha maik . 
319	NA	 Kus kalli restorani magustoidukausikesest ronivad välja vaarikaussid , suhkur seljas . 
319	NA	 Kus igaüks võib saada vastu hambaid ja jääda ühtlasi ilma ka oma märkmikust ja täisvõetud filmist , kui tal on olnud naiivsust siin märkmeid ja fotosid teha . 
319	NA	 Kus juba 1941. aastal nähakse lihakarnis loomakerede asemel rippumas lahatud juute . 
320	NA	 Seda aga ei anna võrreldagi New Yorgiga , kus tuul ajab Plaza hotelli ees edasi-tagasi prügikotikilet , mille must läikiv pind on otsekui loodud selleks , et Issanda ingel võiks sinna teha mõned märkmed maailma lõpu kohta . 
320	NA	 Väga võimalik , et ta on sinna kirja pannud vastuse küsimusele , miks Kafka maja Prahas põrus , kui Brežnevi tankid sisse tulid , ja miks hauakivid vanas juudi surnuaias värisesid ning iseenesest üles kerkisid . 
321	NA	 Võib-olla vastab Issanda ingel New Yorgi prügikotikilel ka sellele küsimusele , miks traagiline on alati koomiline ja miks tšehhi kuulsate dramaturgide , luuletajate ja kirjanike appikarje Praha komandanditunni vereaurust , karje , mida keegi ei kuule , otsustab mitmete rahvaste , võib-olla aga koguni maailma tuleviku . 
322	NA	 Ehk on prügikotikilel kirjas paar sõna ka paksu musta suitsu kohta , mis tõuseb igavuse pärast purukspekstud aknaaukudest Haarlemis , triivib Keskpargini välja ja muudab kõik inimese käe läbi loodud asjad algusest peale prügimäele mõistetuks , teeb tühjaks , äraneetuks ja kurvaks kaupade lumma . 
322	NA	 Hiidlinn ajab oma mustad krabisevad kiletiivad laiali ja nende vari on nagu tuleviku vari . 
322	NA	 See ulatub isegi sinna , kuhu see mõistusega võttes kuidagi ulatuda ei saa . 
322	NA	 Langeb tagasi minevikule , Riia linnale ja 1968. aasta varasügisesele loojangukumale , mis paistab läänepoolsetest akendest . 
323	NA	 See kalk ja kustuv valgusviirg sunnib teda jälle olema käesoleva aastanumbri vang . 
323	NA	 Mängib mis ta mängib , laotab mis ta laotab võõraid juukseid oma näo ette , ikkagi jõuab kätte minut , mil rahutus teda sunnib kella vaatama ja siis võib tema noores näos näha ilmet , mis on niisama vana kui kogu maailm . 
323	NA	 See võib olla ootaja ilme , aga niisama hästi võib see olla ilme , mille tähendus selgub alles tulevikus . 
324	NA	 Külm tuul lükkab mustad veed õõtsuma . 
324	NA	 Suur kala Daugava jõe põhjas juba magab , nina noti all . 
324	NA	 Vastu ööd läheb tuul ikka tugevamaks , murrab aedades õunapuude latvu ja peksab valmimata viljad maha . 
324	NA	" Linnade pimedust valgustavad neoonkirjas ähvardused "" LIHA "" ja "" KINO "" . "
324	NA	 Kangialustes ja kioskite varjus hõõguvad suitsuotsad sunnivad hilist teekäijat sammu lisama . 
325	NA	 Garnisonid , keelutsoonid , kartulipõllud ja laste liivakastid liiguvad mööda kindlaks määratud teed ajaloo lõpu poole . 
325	NA	 Kes hinge kinni pidades pimedust kuulab , sellele võib kergesti jääda mulje , et kiviriik , taimeriik ja loomariik ägavad inimkeeli . 
326	NA	 Külm kustuv valgus joonistab toaseintele võõraid kirjamärke , mis jäävad iga minutiga ikka tuhmimaks ja tuhmimaks ning kaovad lõpuks täiesti , sulavad tapeediga ühte ega ilmu täpselt samadena nähtavale enne kui alles aasta pärast . 
326	NA	 Siis , kui kella- ja aastaaeg seda jälle lubavad . 
326	NA	 Kui ring on täis . 
327	NA	 Valge alustass köögilaual on veel näha , kuid võtit selle peal silm pimeduses enam ei seleta . 
327	NA	" Ta pöördub mõttes selle võtme juurde korduvalt tagasi ja tema näoilmet jälgides võiks vabalt uskuda , et tema ilma mingi perspektiivita keel sisaldab siiski ka sõna "" armastus "" nagu kõik muudki keeled ja et ta just seda sõna praegu mõttes tarvitab . "
327	NA	 Mida kõrgelennulisemaid ja sentimentaalsemaid sõnu ta välja valib , seda võimatum on teda nende tarvitamiselt tabada . 
327	NA	 Seda ülbem ja ebamäärasem on õlakehitus , millega ta kõik kahtlustused tagasi tõrjub . 
328	NA	 Ta lööb harjunult lahti esimese ettejuhtuva raamatu ja otsib sealt endeid ning juhtnööre . 
328	NA	" Seekord langeb tema näpp teatraalide hulgas nii tuntud reale : "" Ivanov ( naerdes ) : Mitte pulmad , vaid parlament . "
328	NA	" Braavo , braavo , "" millele järgneb teine , veel kuulsam rida : "" Ivanov : Jätke mind . "
328	NA	 ( Sööstab kõrvale ja laseb end maha . ) 
328	NA	" Eesriie . "" "
329	NA	 See Tšehhovilt saadud näpunäide või juhtnöör kutsub tema suule iseäraliku , uut moodi naeratuse , mille täpseks kirjeldamiseks oleks tarvis asendada ainult üks kulunud sõna teisega . 
329	NA	" Sõna "" õrn "" sõnadega "" mõistatuslik "" või vastupidi . "
329	NA	 Õrnusest hoolimata ei ole see soe ega ka mitte täisealine naeratus . 
329	NA	 See naeratus on külm nagu märts , niisama muutlik ja tuuline , pärit pigem õhust kui mullast . 
329	NA	 Selles peituv ähvarduski on võõra ilmaruumi oma . 
330	NA	 See naeratus peegeldub praegu õhtuhämaruseski vastu laual seisvalt mõlkis hõbekandikult , millega punakaart ennast just täpipealt tädi Olga kümnendal sünnipäeval lõbustas . 
330	NA	 Tädi Olga pidi sellega nagu kelguga jäämäest alla sõitma . 
330	NA	 Mitte üks ja mitte kaks , vaid peaaegu kakskümmend korda , ja mitte kleidiväel , vaid jumalapalja sinise tagumikuga . 
330	NA	" Punakaart hüüdis lõbusalt : "" Hõi , Saara ! "
330	NA	" Hoogu juurde ! "" ja pildus ergutuseks ja tiivustuseks jääle põlevaid ajalehepaberituuste , kuni tige ohvitser tädi Olga mäe all kinni püüdis , talle teadmata miks hõbekandiku tagasi andis ja käratas : "" Kasi minema ! "" "
331	NA	 Temale ei ütle see kahtlase minevikuga hõbekandik midagi , nagu ei ütle ka kõvad loomakäppadega toolid , mis on pärit surnud vanaisa majast ja mis Lioni lapsepõlvekujutluses on kogunenud haneritta ning rännanud reas läbi metsade ja üle mägede , otsides igalt poolt ja igalt maalt vanaisa hauda , millel leinata . 
331	NA	 Alles Atlandi ookeani äärest on nad läbi Varssavi Riiga tagasi pöördunud . 
331	NA	 Kõigi nende esemetega seotud armastus ja lein täidab praegu kogu pimeda ja vaikse korteri . 
332	NA	 Et seda vaikust lõhkuda , prantsatab ta kõhuli sohvale , kuid jääb jälle kuulatama ja tõmbub aegamööda pingule nagu üleskeeratud vedru . 
332	NA	 Temas toimub midagi , millele kulub ühekorraga kogu tema tähelepanu , jõud ja energia . 
332	NA	 Paistab , nagu jääksid tema käerandmed silmanähtavalt peenemaks , põsesarnad õhemaks ja silmaripsmed teravamaks . 
332	NA	 Ta ootab . 
332	NA	 Maitseb ootamise karikast otsekui vaga Jenowewa . 
333	NA	 Raadiod ragisevad , ajalehti just laotakse , kutsealuste juuksed on juba maha aetud ja prügikasti heidetud . 
333	NA	 Kes vastu hakkab , selle käed väänatakse selja taha . 
333	NA	 Paljaks aetud peaga poisid kiristavad hambaid ja arvavad , et vabaduse ainuke tunnus on see , kui inimesel on juuksed peast maha ajamata . 
333	NA	 Kutsealuste traagilised neelatused teeb tühjaks kiirus , millega kasvavad inimese juuksed , võrreldes maailma vabadusega . 
334	NA	 Tuul , mis alati ajaloosündmuste taustal ulub ja vingub , on ka nüüd platsis ja viskab öö katte all hulkuvatele tšehhi kirjanikele liiva silma , nii et nad peavad rusikatega silmi nühkima , mis jätab nendest abitu ja lapseliku mulje . 
334	NA	" Issanda ingel aga sööstab otse nende selja tagant mööda , ilma et nad teda tähelegi paneksid , ning kirjutab külma voogavasse õhku Läänemere randade kohal : "" Põgene , vaba laps , vii peitu kõik maailma vabadus . "" "
334	NA	" Siinkohal ingli käsi peatub , ta vajub mõttesse ning lisab siiski : "" Vägivald armastab vabadust , tahab ta võita ja allutada "" ning jääb suure huviga ootama , millal ühe endise väikese Balti Riigi luuletaja ( kelle juuksed on võrdlemisi pikad ja kelle raadio on nii rikkis , et ta ei kuule vaba Lääne jaamadest muud kui ainult pahaendelist raginat ) need read õhust üles leiab ning paberile kirjutab . "
334	NA	 See tekst lehvib ja voogab siin randadel veel kaua , elab oma elu . 
335	NA	 Tema aga surub samal ajal Riia sohval kössitades peopesad põlvede vahele , peab hinge kinni ja nõuab ootamisele lõppu . 
335	NA	 Nõuab nii , et pea hakkab ringi käima ja silmist lööb sädemeid . 
335	NA	 Mis loevad talle käsuandjate pagunid või riigipiiride puutumatus . 
335	NA	 Ta ei kuule ega näe , ei ela kaasa , ei tunne halastust . 
335	NA	 See , kuidas ta ennast kulunud hommikumantli all kerra tõmbab ja käed kurgu alla sooja paneb , võiks olla liigutav , kui seda ei oleks ootajate juures nii palju nähtud . 
335	NA	" Tema suu liikumise järgi võib olla kindel , et ta kordab vana tuttavat palvet , mille viisipärane ja klassikaline algus : "" Armas jumal , tee nii , et "" lõpeb eklektiliselt , halli kroonukantseliidiga : "" et nad kirjutaksid "" tegevteenistuseks kõlbmatu "" . "" "
336	NA	 Täpsuse mõttes tuleb märkida , et sellesarnaseid kohmakaid palveid tõuseb täna tuhandete kaupa , tervete parvedena Ida-Euroopa öötaevasse . 
336	NA	 Neid triivib üle kraanade , telefoniliinide ja liivakarjääride otsekui isiklikest toimikutest väljarebitud lehti . 
336	NA	 Kuhu nad kaovad ja kelle kätte sattuvad , seda ei või teada ükski elav hing . 
337	NA	 Telefonihelin kostab padjahunniku alt tumedalt nagu maapõhjast . 
337	NA	 Ta kuulatab . 
337	NA	 Ajab pea püsti . 
337	NA	 Peab seda lämbunud helinat uksekella helinaks . 
337	NA	 Läheb natuke aega , enne kui ta taipab telefoni poole vaadata . 
337	NA	 Käsk telefonile MITTE vastata on talle juba pealuusse kulunud , kuid sellest hoolimata tõmbab telefonihelin teda ligi nagu magnetiga . 
337	NA	 Ometi peaks talle olema selge nagu ükskordüks - sellesse korterisse ei helista talle mitte keegi . 
337	NA	 Kuna aga ükskordüks ei ole talle selge , vähemalt mitte niivõrd , et ta une pealt võiks vastata , kui palju on 7X8 , siis astub ta telefoni juurde , lükkab padjad põrandale ning võtab , õieti napsab toru . 
338	NA	 Nagu juba öeldud , täidab kogu korterit tihe , peaaegu silmaga nähtav vaikus . 
338	NA	 Isegi kraani tilkumist ei ole enam kuulda . 
338	NA	 Seda selgemini kostab kahin , mis tuleb mustast telefonitorust . 
339	NA	" Korraga kahin katkeb ja täiesti tavaline , sõjakas naisehääl käratab sulaselges vene keeles : "" Rääkige ! "" "
339	NA	 Ta surub telefonitoru kõvemini vastu kõrva . 
339	NA	 Selle serv on litsutud vastu kõrva otsekui revolvrisuu . 
339	NA	 Samal hetkel kuuleb ta torust hingamist , märkamata , et ka tema enda hingetõmbed kostavad selgesti torusse ära . 
339	NA	 Nüüd ei meenuta telefonitoru enam relva , vaid elusat , kuuma , vastu kõrva surutud suud . 
339	NA	 Suu ei ütle ühtegi sõna . 
339	NA	 Peab keelust kinni . 
340	NA	 Siis kostab naksatus , hingamine katkeb , jääb ainult hingetu surin . 
340	NA	 Moskva jõe vesi läigib pimeduses tuhmilt otsekui tsaariaegne reväärisiid . 
340	NA	 Lion seisab tänaval telegraafihoone ees , kogub end ja kaob siis maa alla tunnelisse . 
340	NA	 Suur linn maa peal aga mõmiseb , huilgab ja püherdab tahmas ning tolmus . 
340	NA	 Kõik tema telefoniputkad , gastronoomid ning kabinetid nihkuvad nõkshaaval homse päeva poole , on teel tulevikku , nagu teatavad ka loosungid hoonete seintel . 
340	NA	 Nõkshaaval tuleviku poole liigub isegi Dzeržinski väljak koos samanimelise kujuga , mis on must ja raske nagu masinaosa . 
341	NA	 Proosalised , tsellofaaniga kaetud vorsti- ja singivaagnad Kremli puhvetites liiguvad sätendavas ajavoolus edasi . 
341	NA	 Hetkeks uhub vool Kremli võileivavaagnad kaldale ja kohe sirutab nende järele käe välja Kirjanike Kongressi juhuslik , Uraali-tagune delegaat , kelle silmadesse tekib ajavoolust võileibu õngitsedes meeleheitlik ja alandlik läige . 
341	NA	 Tal on kavatsus neid võileibu suuremal hulgal kaasa osta . 
341	NA	 Mitte Kremlis kohapeal söömiseks , vaid koju viimiseks , sest ta tahab , et ka tema mees ja kaks tütart Uraali-taguses tööstuslinnas Kremli sakramendist osa saaksid . 
342	NA	 Kelner , kes samuti koos kõige Kremliga on hetkeks ajavoolust välja uhutud , keeldub võileibu kaasa müümast . 
342	NA	 Kelnerile selle delegaadi nägu millegipärast kohe mitte sugugi ei meeldi . 
342	NA	 Delegaat satub ärevusse , hakkab puhkima ja lõõtsutama , tema portfell kukub maha ning läheb lahti , sealt veerevad välja apelsinid , kargavad laiali karbikesed sukkpükstega , toimub kurat teab mis . 
343	NA	 Teised delegaadid kogunevad uste peale troppi , kohendavad lipse ja kõigutavad endid uniselt ning kahjurõõmsalt muiates kandadelt varvastele ja jälle tagasi . 
343	NA	 Kõik delegaadid on rasked ja tumedad nagu Dzeržinski kuju või raudkapid raha ja salajaste ringkirjade hoidmiseks . 
343	NA	 Delegaatidest tõuseb trükipaberi ning armeenia konjaki lõhna , mis asub võitlusse koridorides hõljuva vaevumärgatava , kuid seda toostituma kloorilehaga . 
344	NA	" Mõned paljukogenud delegaadid , kes on Kremli puhveteid külastanud rohkem kui üks kord , silmavad letil kuuma seenerooga arusaamatu ja võõra nimega "" Julien "" . "
344	NA	" Lipsu käigu pealt vastu rinda surudes tormavad delegaadid seeneroa "" Julien "" poole ning kaovad silmist , sest ajavool võtab nad kaasa koos kõmisevate sammassaalidega . "
344	NA	 Isegi Lenini mausoleum nõksatab ja rappub , otsekui kipuks surnu klaasi alt välja , peitu ja pakku . 
345	NA	 Sügavale maapõhja laskuval eskalaatoril seisavad Lioni selja taga kaks võrksärkidega meest ning jutustavad teineteisele kordamööda anekdoote . 
345	NA	 Anekdooditegelaste nimed on Saara ja Aabram . 
345	NA	 Meeste kandevõrkudes põntsuvad naeru taktis jalgpallisuurused arbuusid , mida vaadates igaüks neelataks . 
346	NA	 Lioni meelekohale ja kõrvalestale on telefonitoru jätnud kuuma suu punase jälje , mida ta varjatagi ei märka . 
346	NA	 All tunnelites ulub maa-alune must tuul . 
346	NA	" Vastu metroo avalike salakäikude lihakarva marmorseinu põrkab ähvardus : "" Ettevaatust ! "
346	NA	" Uksed suletakse ! "" "
347	NA	 ÖÖD SAAVAD VÕIMU JUURDE . 
347	NA	 SEE TOIMUB VAIKSELT , JUSTKUI möödaminnes , iseenesest , päevade arvel . 
347	NA	 Ei maksa siis ilmaasjata imestada , miks päevad ikka lühemaks ja lühemaks jäävad , ööd aga vastupidi - lähevad ikka pikemaks ja pikemaks . 
348	NA	 Kas päevi ja öid on mööda läinud vähe või palju , seda ei tea keegi , selles küsimuses on isegi rahvastel ja riikidel väga raske ühisele kokkuleppele jõuda , üksikisikutest rääkimata . 
348	NA	 TASS teatab üha sagedamini ja üha pidulikumas toonis kultuuri ja majanduse enneolematust õitsengust , mille Tšehhoslovakkia töötav rahvas sel augustikuul ootamatult on saavutanud . 
349	NA	 Mõnikord kuuleb ta neid pühalikke teateid läbi avatud õhuakna alumise korruse raadiost . 
349	NA	 Kergemeelselt laseb ta need teated aga ühest kõrvast sisse ja teisest välja , kuna üleolek mis tahes poliitilistest avaldustest on tema ja teiste temasarnaste jaoks siiani olnud niisama iseenesestmõistetav nagu hingamine . 
349	NA	 Kes tahab teenida sõna ja värvi ning maailma vabadust , ei tohi ometi lasta ennast pimestada massiteabevahendite valedest . 
350	NA	 Sellest edevast ja kurikavalast loosungist sissevõetuna ei ole ta veel kordagi nende päevade jooksul lülitanud sisse ei raadiot ega ka televiisorit . 
350	NA	 Suisa vastupidi - ta annab neile aparaatidele igati tunda oma põlgust . 
350	NA	 Laseb televiisoriekraanile koguneda paksu tolmukihi ja kuhjab ümber raadio virnade viisi raskeid kunstialbumeid , mida ta öösiti ka diivanile tassib ja seal tädi Olga ostetud maiust - kuivatatud musti ploome , rosinaid ja viigimarju - nosides koidikuni lehitseb . 
350	NA	 Kui kuu loojub ja esimesed trammid juba sõidavad , heidab ta viimased uurivad pilgud peeglitele , ustele ja aknakardinatele , kustutab lambi ära ja jääb magusasti magama , ümbritsetud Venustest , merekarpidest , mustadest ruutudest , põlevatest kaelkirjakutest ja paksudest sohvapatjadest , külje all ploomikivid ja õunasabad . 
351	NA	 Just selles seisukorras leiab teda tädi Olga , kes on vähese unega , vara jalul ega malda kuidagi ära oodata , millal öö lõplikult päevaks ümber kehastub . 
351	NA	 Pealegi on tal täna värskeid uudiseid . 
351	NA	 Nüüd on ta kohal , koos koer Kinskiga muidugi , ja asub kohe talitama ning toimetama . 
351	NA	 Magaja äratatakse üles , seni kuni see ükskord silmad pestud saab , on tädi Olgal juba põrand niiske lapiga üle võetud . 
351	NA	 Tolmu pühkimine on parajasti pooleli . 
351	NA	 Seejuures jagab tädi Olga lahkesti nõu . 
351	NA	 Tal on kraamimisest mitmesuguseid mälestusi ja tähelepanekuid . 
351	NA	 Ta võrdleb endisaegseid kukesulgedest tolmupürste nüüdsete flanell-lappidega , samuti sõjaeelseid hanetiibu praeguste põrandaharjadega ega jõua oma jutuga veel nii peagi uudisteni , mida põlevi silmi oodatakse . 
352	NA	 Lõpuks jõuab tädi Olga kraamimisjärjega ka savikastini . 
352	NA	 Siin paneb ta tolmulapi käest ja võtab kardina tagant välja tuttava pikatilalise kannu ning kastab põhjalikult , harjunult ja hoolikalt kastis olevat savi . 
352	NA	" Seda tegevust saadab torin , mis võiks kõlada parastavalt , kuid kõlab julgustavalt ja lootusrikkalt : "" Noh , nüüd on savi ka kastetud . "
352	NA	 Tulgu kas või kohe ja hakaku tööle ! 
352	NA	 Mis see siis tähendab ! 
352	NA	 On aga mood võetud , kihutatakse minema , savi jäetakse kuivama , küll tädi Olga tuleb ja kastab ! 
352	NA	 Arvatakse vist , et ollakse juba suur meister valmis , tööd pole vaja tehagi , kõik tuleb iseenesest . 
352	NA	 Aga ei ta tule ühti ! 
352	NA	 Näe , pronksivalajagi juba helistas , küsis , kus see uus töö on siis . 
352	NA	 Nüüd võtab selle ukrainlase tehtud juraka ette . 
352	NA	" Temal ükskõik , peaasi et aga valamine käib . "" "
353	NA	 Torinal tõmbab tädi Olga kardinad sirgu ning sätib padjad ning raamatud oma õigetele kohtadele . 
353	NA	 Alles seejärel teeb ta oma askeldustesse piduliku pausi ja toob tuppa lauale veidra , kellasihverplaati kugistava draakoni kujutisega vaasi , millesse on torgatud kimp õitsvat kanarbikku . 
353	NA	 Selle kimbu on tädi Olga varahommikul elektrirongi peale tulles männimetsa alt ise korjanud . 
353	NA	 Lilladest kobaratest tõuseb nõmmeliiva ja mesilaste lõhna , lageda taeva karmust , mis annab tädi Olga nappidele argistele sõnadele hoopis teise värvi , kui neil muidu ehk olekski . 
354	NA	 See peotäis mereäärset kanarbikku paneb ta südame palju kiiremini põksuma , kui tädi Olga sõnad , millest ta niikuinii päris täpselt aru ei saa . 
354	NA	 Kus on nüüd need möödunud nädala kuumad kanarbikunõmmed , tulelõke liival ja ühtesulanud varjud ! 
354	NA	 Ta kuulab tädi Olga uudiseid veel ainult poole kõrvaga . 
354	NA	 Aga võiks siiski kuulata . 
355	NA	" Niisiis , eile õhtul on Lion Moskvast helistanud ja öelnud järgmist : tal oleks ehk võimalik need sinised tassid ( siin teeb tädi Olga pausi ja küsib läbitungival klassijuhatajatoonil : "" Noh , miks ta läks Moskvasse ? "" ja noogutab heakskiitvalt , kui ta saab õige vastuse : "" Siniseid tasse ostma . "" ) "
355	NA	 ära osta , koguni terve serviisi , aga ta ei saa üksi , ilma teistega nõu pidamata nii suurt ostu teha . 
355	NA	 Uudis on olnud justkui hea , aga arusaamatu . 
355	NA	 Mis tähendab serviis ? 
355	NA	 Lioni hääl telefonis on olnud sünge . 
355	NA	 Isegi väga sünge . 
355	NA	 Ema on olnud pärast seda kõnet lausa nagu ilma peata , on tuba mööda ringi tuhisenud ja jonnakalt ainult kolme lauset korranud . 
355	NA	" Need laused on olnud : "" Ärge tulge mulle rääkima ! "
355	NA	 Mina olen ema ! 
355	NA	" Ja mulle Lioni hääl ei meeldinud ! "" "
355	NA	 Isegi triikraua on ema peaaegu kolmeks tunniks ilma järelevalveta sisse unustanud . 
355	NA	 Terve mõistus on majas säilitatud veel ainult tänu isale . 
355	NA	 Kui nüüd isa ei oleks olnud , ei tea , mis siis üldse oleks saanud . 
355	NA	 Isegi samme astuda on isa juba jõudnud . 
355	NA	 Seda toonitab tädi Olga eriti salapäraselt ning rahulolevalt . 
355	NA	 Mis sammud need on , seda teada ei saagi . 
355	NA	 Igatahes on mõlemad , nii isa kui ka ema , sõitnud kohe esimesel võimalusel poja juurde Moskvasse . 
355	NA	 Millal isa oma magusasse Thurgau kantonisse tagasi lendab , seda tädi Olga ei ütle . 
356	NA	 Üldjoontes kõlab aga tädi Olga jutustus võrdlemisi kuivalt ja igavalt . 
356	NA	 Uudiseid nagu on ja nagu ei ole ka . 
356	NA	 Võib aga olla , et tädi Olga ei olegi pühendatud kõigesse , mis tegelikult teoksil on . 
356	NA	 Igal juhul mitte sel määral kui koer Kinski , kes on isiklikult viibinud kõigi ema ja isa omavaheliste kõneluste juures , otse sündmuste salajases keerises . 
356	NA	 Seekord meenutab koer Kinski pigem erariides meest kui direktorit , kuid see võib olla ka juhuslik sarnasus . 
356	NA	" Ei maksa aga unustada , et tädi Olga juhtkiri on alati olnud "" Lootus "" ja sellele jääb ta truuks ka praegu , kui ta raskelt vaibale põlvili laskub ja Kinski siledasse pruuni kõrva sosistab : "" Kinski , kus Lion on ! "
356	NA	 Otsi ! 
356	NA	" Kus on ! "" "
356	NA	 Sellega on tädi Olga koer Kinski sisse lülitanud otsekui isevärki masina . 
356	NA	 Kinski nuusib asjalikult kogu korteri läbi , mitte ühtki nurka kahe silma vahele jätmata ning vaata imet - jääb lõpuks otsustavalt savikasti ette seisma . 
356	NA	 Liputab isegi saba . 
356	NA	 Sellega tahab koer Kinski ütelda , et mitte ilmaasjata ei ole Lion selle saviga nii palju jännanud . 
356	NA	 Kui ta sellega ka muud pole teha osanud , siis vähemalt oma vere lõhna on ta osanud sellele külge jätta . 
357	NA	 Kui ka teejoomise möödapääsmatu rituaal on täidetud ja jääkapi sisu üle vaadatud ning tädi Olga poolt tublisti täiendatud , siis jõuab kätte hetk , mil tädi Olga endale jaki jälle selga ajab ja Kinskile rihma kaela paneb . 
358	NA	 Pärast tädi Olga lahkumist on korter tühi nagu talveöö . 
358	NA	 Toad on eriti kõrged , uks eriti kõvasti kinni , aknakardinad eriti paksud . 
358	NA	 Ta viskab ühe paljudest sohvapatjadest põrandale , topib külmetavad paljad varbad padja alla , ja , selg sirge , valgus vasakult , kirjutab ilma pikemalt mõtlemata valmis kaks pikka kirja ja murrab need üle lugemata kokku . 
358	NA	 Libistab käega üle paberi , otsekui oleks see inimese ihu . 
358	NA	 Jääb mõttesse , tuletab meelde ilma alguse ja lõputa lauseid , katkendeid kuulsatest , paljudeklameeritud sügisekurbusest , mida ta igast küljest silmitseb ja uudishimulikult ning unistavalt enda omaga võrdleb . 
359	NA	 Seejärel kägardab ta valmiskirjutatud kirjad kokku ning viskab ootamatu osavusega otse diivani taha . 
359	NA	 Midagi muud ei ole tal nendega peale hakata , sest ka kõige parema tahtmise juures ei saaks ta neid kirju ära Tallinna saata , sest ta ei tea ju oma igapäevaste sõprade ja sõbrataride postiaadressegi , telefoninumbritest rääkimata . 
359	NA	 Ta lihtsalt ei ole tulnud selle peale , et neil võiksid olla aadressid . 
359	NA	 Siiani on ta teadnud , et Heller elab Teine-Maja-Apteegist-Edasi . 
359	NA	 Matsson elab Kiriku-Taga , Esimene-Trepikoda-Kolmas-Korrus , Linde aga elab Keemilise-Puhastuse-Peal . 
360	NA	 Sellest saab ta isegi aru , et neid näpunäiteid ja juhtnööre juba aadressi asemel ümbriku peale ei kirjuta . 
360	NA	 Ja ongi parem ! 
360	NA	 Mis kirjad need ka on ! 
360	NA	 Oleks neis kas või poole sõnagagi mainitud vaikust , mis järgneb uksekella tärinale ! 
360	NA	 Oleks neis möödaminneski tehtud juttu lambipirni surinast südaööl ! 
360	NA	 Oh oleks seal üksainus vihjegi Kalašnikovi automaadile või vähemalt sõjakomissariaadilegi . 
360	NA	 Ta ei tea ju relvade nimesidki ! 
360	NA	 Ei ole eluga kursis ! 
360	NA	 Istub ainult nelja seina vahel . 
360	NA	 Raadiot ei kuula , lehti ei loe . 
360	NA	 Tal on ainult üks eesõigus , mida temalt keegi ära võtta ei saa - nimelt ei või seda paika õhus , mille täidab tema oma kehaga , täita mitte ükski teine olevus . 
360	NA	 Kui ta selle peale mõtleb , tundub talle , et kõik teised teavad juba ammu , kuidas elu käib , on kõik reeglid ja vormelid kusagilt välja nuhkinud ega imesta millegi üle nii , nagu imestab tema . 
361	NA	 Hommikust aga saab keskpäev , valgus käib oma teed , õhu värv muutub ja koos sellega muutuvad ka maastikud , linnavaated ning esemed toas . 
361	NA	 Tuul hakkab puhuma , selle undamine summutab vahetevahel isegi liikluse mühina . 
361	NA	 Alt hoovist kostab ühe naise selgelt naeru ja sülelapse kudrutust . 
361	NA	 Kirju tuvi kiikab punase läikiva silmaga aknast sisse , tungivalt , nagu oleks tal kiri üle anda . 
362	NA	 Kardinapraost paistab taeva kõva ja sile sinine võlvikaar ning selle all Riia linn , mis koos Daugava jõe , suure kala , läti muinasjuttude , hoovi ning hoovil kudrutava lapsega on asunud juba teele ning liigub ikka suurema hooga ära , sajandi lõpu poole , lõdisemapanevasse talveöösse , mil veri pritsib , luud ragisevad , elu on unenägu , ja kõik , kes veel ei tea , saavad kohe teada , mis asi on Kalašnikovi automaat . 
362	NA	 Mil keset kisa ja kära , tulelõkete suitsu , barrikaade ja klaasikilde longib võõras mees valge ahviga ning pakub hirmu magusust ja relvade ilu . 
363	NA	 Veel enne , kui päike köögiaknani jõuab ja kell üks saab , on kõik , mis siin tulevikus sünnib , ära otsustatud , kusjuures otsustajaid on kolm - esimene on uks , mida ei tohi lahti teha , teine on aken , millest ei tohi välja vaadata , kolmas on telefon , millega ei tohi rääkida . 
363	NA	 Kus see kolmik kokku saab , seal varem või hiljem midagi juhtub . 
363	NA	" "" Vägivald , "" karjatab Lääne raadiojaam asja eest , teist taga ning jääb siis korisedes vait . "
363	NA	" "" Parem karta kui kahetseda , "" sõnab Issanda ingel Riia linnale , kuid tema suus saab sellest vagurast vanasõnastki tuline kihutuskõne , mis kostab tumedalt läbi trammikolina , tuulevuhina ja kahekordse aknaklaasi . "
364	NA	 Ta ringutab , siristab ja võtab siis vaagnalt suure valge õuna , mis on kogu selle suve rippunud Läti-Eesti piiri lähedal puuladvas ning imenud ennast täis suve tuld , vett ning varje , lehmasõnniku realismi ja tähistaeva paatost , saanud aja ja ruumi käegakatsutavaks ning suus-sulavaks viljaks . 
365	NA	 See on seesama õun , millest kahekümne kahe aasta pärast talle räägib linalakk Maarja , surnu tütar , seesama , kes on rootsi keeles kirjutanud 280 lehekülge eesti elust ja surmast . 
365	NA	 Isa tapeti NKVD poolt 1944. ? ! aastal . 
365	NA	 Ühes majas , mis on praegugi alles . 
365	NA	 Seda maja on Maarjale Eestis näidatud . 
365	NA	 See olevat igav ja harilik maja , mitte sugugi mõrvapaiga moodi , köögis tehtavat süüa ja toas seisvat televiisor . 
365	NA	 Maja taga aias aga kasvavat vana kõver õunapuu suurte valgete õuntega , mis kumavat nagu kuu . 
366	NA	 Selle õunapuu all olevat üks lapp maad , kus aeg seisab . 
366	NA	 Seda , et ta seisab , olevat kohe näha , isegi palja silmaga . 
366	NA	 Sinna ei saja vihma , ja kui keegi midagi ütleb , siis sinna see ei kosta . 
367	NA	 Sellelt maalapilt leidnud Maarja , surnu tütar , ühe valge õuna , mille ta pikemalt mõtlemata oma mantlitaskusse toppinud , ei tea isegi , miks . 
367	NA	 Kui ta selle õuna õhtul taskust välja võttis , siis oli selge , mis see on . 
367	NA	 Teade . 
367	NA	 Seesama sõnum , mis jäi tulemata siis , kui väike külmetavate jalgadega tütar suure ja võõra Rootsi lumevälja ääres salaja oma surnud isa ootas . 
368	NA	 Peab ütlema , et nii rääkija kui ka kuulaja silmis hõõgub üks ja seesama must tulesäde , mis näitab ajalugu hoopis teises valguses ja mida märgates rootslased vait jäävad ning kõnelejaid uurivalt ja ärevusega silmitsevad . 
368	NA	 Kui kõnelejad seda tähele panevad , vahetavad nad pilke ja puhkevad naerma . 
368	NA	 Suvekohvik sumiseb , mahe tuul sasib juukseid , kes seda ikka usub , et Stockholmist umbes 350 kilomeetrit itta , üle mere , kasvab puu , mille all aeg seisab . 
368	NA	" "" Eks ole , kes seda ikka usub , "" kinnitavad kõnelejad innukalt , ühel häälel , nende oma innukus lõbustab neid ja nad ei saa naeru pidama . "
368	NA	 Aga naerda pole siin midagi ! 
368	NA	 Ühel on isa ära tapetud ja teisel on taskus Nõukogude Liidu pass . 
368	NA	 Et nad selle juures veel naeravad , eraldabki neid rootslastest . 
369	NA	 Ja kuigi selle kõneluse kättejõudmiseni on palju aega , pool elu , valmistab ta ennast just täna selleks ette . 
369	NA	 Miks ta siis muidu silmitseks suurt valget suveõuna oma peos nii pinevalt , nagu usuks ta tõepoolest , et sellesse on võimalik kokku suruda aega ja ruumi või vähemalt Eesti Saatuseaastaid . 
370	NA	 Väljas aga pöörab ikka veel seesama 1968. aasta tuul puulehti pahupidi ja ajab pilvi ning pääsukesi põhjast lõunasse . 
370	NA	 Merelainete harjad on kindlasti juba vahus . 
370	NA	 Karta on , et kogu päevale jääks külge valgel alustassil lebava sneprivõtme sünge helk , kui võtit ei pistetaks taskusse . 
370	NA	 Kell saab pool üks , õunale lüüakse hambad sisse , otsus on vastu võetud . 
371	NA	 Üheks hetkeks saab tema nägu oma endise muretu ja suurelise ilme tagasi , kuid see ei jää sinna enam püsima - ei silmalaud ega suunurgad , ei ninaots ega põsenukid suuda seda enam kinni pidada . 
372	NA	 Ometi on tema see , kes tahab kas või väevõimuga oma uned täis magada , oma kõrvad kinni toppida ja oma käed puhtaks pesta . 
372	NA	 Tema pole midagi lubanud . 
372	NA	 Ta on täiesti kindel , et tarvitseb ainult õlgu kehitada ja sealt , kus ei meeldi , ära minna - ja ongi kõik korras . 
372	NA	 Erariides mehed haihtuvad õhku nagu udu , salakeel ununeb , Issanda ingel paneb taskuraamatu kinni , kõigega on aega , las maitseb ootamise karikast mõni teine . 
373	NA	 Palju rohkem kui ootamise karikas ja inimese süda teevad talle praegu meelehärmi tema oma sandaalid , mille rihmapandlaid ta rahulolematult klõbistab . 
373	NA	 Muud tal jalga panna ei ole , kuigi väljas puhub läbilõikav tuul ja keegi ei lase ringi paljaste varvastega . 
373	NA	 Oma tolmuseid sandaalirihmu kinni sidudes tuleb talle meelde piibliloohommik , mida ta endale alati ühtemoodi ette kujutab : kõik rohi , mis kasvas , on ära kõrbenud , alles on jäänud ainult ohakas ja koirohi . 
373	NA	 Tuul , mis puhub , on nii kõle ja päike , mis paistab , on nii ere , et Aabrahamile tuleb tahes-tahtmata vesi silma . 
373	NA	 Tolm keerleb ja Iisaku selga laotud ohvritule puud klõbisevad tüütult , ja mitte kuidagi ei saa sellest klõbinast jagu , nii nagu ei saa jagu ka armastusest . 
374	NA	 Siis korraga läheb tal kiireks , mõttekujudega mängida ei ole enam aega . 
374	NA	 Tuleb välja , et tal on olemas ( ja mitte ainult olemas , vaid imekombel isegi kaasas ) ka villane džemper , kare ja lotakas . 
374	NA	 See ei vasta küll mitte põrmugi tema ettekujutusele sellest , missugune õige džemper peab olema . 
374	NA	 Muidugimõista peab õige džemper olema must , mitte hall . 
374	NA	 Vabalt langev , mitte väljaveninud . 
374	NA	 Siiski ajab ta ka halli ning väljaveninud džempri selga nii võidukalt , nagu oleks see must ja vabalt langev . 
375	NA	 Lioni armsa noa ja kalli märkmiku pistab ta iseenesestmõistetavalt oma taskusse ning üritab selle juures veel viletki lüüa . 
375	NA	 Mitte kuigi vilunult , susinal ja ilma igasuguse viisita . 
376	NA	 Savikastist ja plastikaati mässitud kujust vaatab ta väljakutsuvalt mööda . 
376	NA	 Praegusel hetkel on ta peaaegu kindel , et tädi Olga teda mitte ilmaasjata ei ole poputanud ega tassi talle lihtsalt niisama , ilusate silmade pärast õunu ja viinamarju . 
376	NA	 Võib-olla täidab tädi Olga ainult isa käsku ja teeb ainult seda , mis isa tahab . 
376	NA	 Aga mida isa tahab ? 
377	NA	 Siin satub ta segadusse ega ole enam milleski päris kindel . 
377	NA	 Kuid ta kogub end ruttu ja otsustab ühe ropsuga ära , mis isa tahab . 
378	NA	 Kindlasti tahab isa seda , et poeg heade uudistega koju tagasi tuleks . 
378	NA	 Igaüks teab , et äraolija toob koju tagasi koduste ootus . 
378	NA	 Aga mitte igasugune ootus , vaid ainult üks ja õige . 
378	NA	 See , mis kulutab silmad peast ja sõnad suust . 
378	NA	 Nii isa , ema kui ka tädi Olga on elu jooksul oodanud küll , nüüd on nende jaks otsas ja nende ootamisel pole enam õiget väge ega võimu . 
378	NA	 Nii et see , kellel on , kulub praegu majapidamises marjaks ära . 
378	NA	 Sellele praetakse kalu nagu kassile ja valitakse turult kõige mahlasemaid pirne nagu surijale . 
378	NA	 See peab saama ilma seemneteta rosinaid ja haruldasi punase lihaga virsikuid . 
378	NA	 Seda hoitakse otsekui rääkivat kala või elavat kuju lukus uste ja raskete kardinate taga kinni . 
379	NA	 Ja ennäe imet - see on hakanudki ootama . 
379	NA	 Kui nii edasi läheb , siis jäävad temast sohvale maha ainult hall maavillane kampsun , valged kondid ja känkraks sulanud süda . 
380	NA	 Et veel päästa mis päästa annab , haarab ta peoga rosinaid ja lipsab nagu rästik ukseprao vahelt trepikotta . 
380	NA	 Uks selja taga vajub iseenesest kinni . 
380	NA	 Kostab ainult tasane naksatus . 
381	NA	 Ei juhtu mitte midagi . 
381	NA	 Näha pole kedagi . 
381	NA	 Esimesel hetkel on ta oma teost segaduses , siis tuleb talle elu sisse , ta annab jalgadele valu ega peatu enne kui kõrvalisel puiesteel pingi juures . 
381	NA	 Ja sedagi selleks , et oma raha üle lugeda . 
381	NA	 Seda on täpselt niisama vähe kui ennegi , selles vallas muudatusi ei ole ja ta pistab nahksed , luitunud moega rahapaberid ükskõikselt taskusse tagasi . 
381	NA	 Valgus on tema toahämarusega harjunud silmadele esialgu veel liiga ere , kuid siiski mõõdab ta hooneid ning inimesi metsikul pilgul , nagu näeks ta neid esimest korda . 
382	NA	 Inimestel on peas mütsid ja rätikud . 
382	NA	 Suud on lukus ja silmad maha löödud . 
382	NA	 Enamasti kõik kannavad käes maokaid võrke kurkide , kartulite ja kapsapeadega , mõne kotist paistab aga koguni must ja niiske kalasaba . 
382	NA	 Lihatükid on mähitud pudedasse valgesse paberisse , millest vereplekid läbi imbuvad . 
382	NA	 Mune on ostetud tosin , piima liiter või kaks . 
382	NA	 On ka neid , kes ei ole midagi ostnud ega kavatsegi nähtavasti osta , vahivad niisama ringi ja on teistel jalus . 
383	NA	 Üleüldse on rahvast palju . 
383	NA	 Mustendavad rahvahulgad täidavad trammi- ja bussipeatusi , tekitavad kaubamajade ümber keeriseid ja kärestikke . 
383	NA	 Pealiskaudsel pilgul jääb mulje , et inimeste riided on tumedad ja paksud , otsekui kannaksid kõik kalevist vammuseid , karvamütse ja tanksaapaid . 
383	NA	 Lähemal vaatlemisel aga selgub siiski , et karvamütsi pole keegi veel pähe pannud ja et kalevist vammuste asemel on pruunid ja päris õhukesed ülikonnad või koguni kirjud kleidid . 
383	NA	 Tanksaapadki osutuvad lähemal vaatlemisel tavalisteks tänavakingadeks . 
383	NA	 Nii et ette heita ei või rahvale midagi . 
384	NA	 Ta ei lase ennast aga sugugi niisama lihtsalt rahvavoolust kaasa viia , nagu mõni võib-olla arvab , vaid hoiab kogu aeg kõrvad kikkis ja silmad lahti ning üritab meelde jätta märke , mille järgi tagasiteed leida . 
385	NA	 Ühe plangu ääres seisab poisike kanaga . 
385	NA	 Kana jämeda kollase jala ümber on seotud pael , mille otsa laps kõvasti peos hoiab . 
385	NA	" Parajasti peatub poisikese ees juhuslik möödamineja , väike vanamutike , ja küsib : "" Kas kana on sinu ? "" , mille peale poisike reipalt ja sõjaväelikult vastab : "" Minu . "" "
385	NA	" Mutike teeb kaupa : "" Müü oma kana mulle ära . "
385	NA	 Mis sa tast piinad . 
385	NA	" Viin teise õige Jurmalasse , annan süüa ja juua , vaata kui hakkab veel munelegi . "" "
385	NA	" Poisike pigistab silmad kinni ja raputab raevukalt oma kerakujulist , nudiks pöetud pead : "" Ei müü ! "
385	NA	" See on minu mänguseltsiline ! "" "
386	NA	 Plank , poisike , kana ja pealtkuuldud kahekõne on märk , mille järgi ta loodab leida tagasitee . 
386	NA	 Muidugi sel juhul , kui poisike kanaga seisab alati samas paigas ja kui nii poisike kui ka vanamutike kordavad alati ühtesid ja neidsamu sõnu . 
386	NA	 Niisiis on tal üks märk juba olemas - kanaga poisike ja väike vanamutt . 
387	NA	 Teine märk , mille ta samuti hästi meelde jätab , kuulub kahjuks samasse rubriiki . 
387	NA	 Selleks teiseks märgiks on nimelt üks punane kamm , mille keegi on leivapoe ette ära kaotanud . 
388	NA	 Kui ta lõpuks vaksali ette jõuab , siis ei saa öelda , et ta selle üle eriti õnnelik oleks . 
388	NA	 Ta jääb nõutult seisma , vasak käsi taskus rusikas . 
388	NA	 Selles soojendab ta ikka veel nuga , mille punane sile külg on täiesti rikutud , kuna sinna on vildakalt ja ülearu suurte tähtedega kraabitud nimi LEV . 
389	NA	 Vaksaliesine plats mustab inimestest , jälle tulevad meelde kalevist vammused ja karvamütsid . 
389	NA	 Kioskites müüakse rasvaseid pirukaid , külmi keedetud kanamune , sardelle ja viinereid . 
389	NA	 Kõik söövad . 
389	NA	 Kellel voolab mööda sõrmi alla moosi ja mahla , kellel õli ja rasva . 
389	NA	 Täissöönud tuvid noogutavad päid , nende vahel sibavad aga prisked pruunid varblased . 
389	NA	 Kõik linnud käivad jala . 
389	NA	 Ta avastab , et väljas rahva hulgas on tunduvalt julgem kui lukustatud ukse taga , ettetõmmatud kardinatega korteris . 
389	NA	 Ta keerleb veel tükk aega inimeste jalus , uurib sõiduplaane ja piletisabade pikkust . 
390	NA	 Siis on pilet käes . 
390	NA	 Rong nr. 188/187 . 
390	NA	 Minsk-Vilnius-Riia-Tallinn . 
390	NA	 Mitte keegi ei sunni teda piletil märgitud vagunisse astuma ega määratud kohale istuma . 
390	NA	 Mitte keegi ei või isegi teada , et ta üldse rongipileti on ostnud . 
390	NA	 Pole mitte mingit põhjust huuli närida ja niheleda . 
391	NA	 Aega rongi väljumiseni on jäänud napilt üks tund . 
391	NA	 Selle tunni veedab ta püstijalu perroonil ja jälgib kellosutite liikumist . 
391	NA	 Valjuhääldajad ragisevad ning toovad kuuldavale kirglikke ning sisistavaid läti- ja venekeelseid käsklusi . 
391	NA	 Nagu nõiaväel ilmuvad väikeste vaheaegade järel tunnelisuust nähtavale kompsudega koormatud inimhulgad , sagivad mõne aja mööda perrooni edasi ja tagasi ning kaovad siis jäljetult , jälle nagu nõiaväel . 
391	NA	 Õhus lehvib vedurisuitsu ning raua kibe ja karm lehk . 
391	NA	 Küürakas vanamees kopsib otse siinsamas raudkangiga rattaid , vahetevahel jääb vanamees seisma , nõksatab , ajab pika peenikese kaela õieli ja kiikab rongi alla , nagu näeks ta seal prisket rahakotti või Anna Karenina surnukeha . 
392	NA	 Mis läheb raudkangiga vanamehele korda valgete silmalaugude võpatus või huulte puna , rääkimata paljastest , külmetavatest ja sinistest pahkluudest . 
393	NA	 Kellaosutite ring saab täis , rong sõidab ette ja pakub tuulevarju ning sooja . 
393	NA	 See otsustabki asja . 
394	NA	 KUI SÕIT RIIAST TALLINNA VÕTAB AEGA SEITSE TUNDI JA KUI IGAL tunnil on oma deemon , kes võitleb selle tunni ingliga , siis võib seitsme tunni jooksul juhtuda nii mõndagi - lõunast võib saada õhtu , valvet riigipiiridel võidakse tugevdada , kõrgemalt poolt võib tulla uusi näpunäiteid ja juhtnööre , päevavalgus vagunis võib märkamatult asenduda nukra kollase kasarmuvalgustusega , pimeduse saabumisel võivad aknaklaasid muutuda täiesti mustaks ja pole ime , kui nende pinnale ilmuvad rongis istujate läikivad , läbipaistvad näopildid . 
394	NA	 Vahekaugused , mis on igiammu täpselt kindlaks määratud ja kõigile maakaartidele kantud , omandavad nii tohutud mõõtmed , et mõistusega seda kuidagi ära ei seleta . 
395	NA	 Veel enne kui rong õieti liikumagi jõuab hakata , muutub Riia linn meelekujutuseks ja mälestuseks , saab ähvardavaks , müütiliseks udupildiks , mis aeglaselt ja raskelt maakera kumeruse taha vajub . 
395	NA	 Kas ärasõitjate silmad seda linna enam kunagi uuesti näevad ? 
395	NA	 Kas on võimalik , et nende jalad veel teist korda samale asfaldile astuvad ? 
396	NA	 Temal pole sellest sooja ega külma . 
396	NA	 Ta ei vaevu isegi vaguniaknast välja vaatama , ei heida ühtki pilku äärelinnamajadele , mille akendes peegeldub kirglik ja külm taevasina , vaid kisub kohmetanud sõrmed sügavale džemprivarrukatesse ning tõmbab oma villase rullkrae nii kõrgele kui saab , ninani või koguni kõrvuni . 
396	NA	 Tema luud-kondid on praegu seest täiesti õõnsad . 
396	NA	 Neid täidab veel ikka perroonide ja tunnelite kalk tõmbetuul , hall kui asfalt ja must kui süsi . 
397	NA	 Asjad , millest ta praegu mõtleb , on lihtsamast lihtsamad ja labasemast labasemad - tekk ja padi , kindad ja sokid . 
397	NA	 Tõesti , ainult kodukootud suurrätik , põlev peerg ja elus lammas veel puuduvad ! 
398	NA	 Alles siis , kui rong on jõudnud juba Cēsisesse , saab ta sooja , jääb uniseks ning toetab põse aknaalusele rütmiliselt põrisevale lauakesele , millel tema triibuliseks pleekinud juuksesalgud korratult laiali vajuvad . 
398	NA	 Väevõimuga teeb ta siiski vahetevahel silmad lahti ja varitseb juuksesalkude vahelt oma lähemat ümbrust . 
398	NA	 Ei kaota valvsust . 
398	NA	 Taskus , rusikasse pigistatud käes hoiab ta ka poolunes võtit ja nuga otsekui mingisugust erilist ja suurt varandust , mille väärtus kasvab seda suuremaks , mida kaugemale jõuab rong Riiast . 
398	NA	 Terve vagun on nagu välja surnud . 
398	NA	 Pooled istekohad on tühjad . 
398	NA	 Päikesepaistelises vahekäigus hõljub tolm . 
398	NA	 See on aga ainult esimene , petlik mulje . 
398	NA	 Lähemal uurimisel selgub siiski , et pakivõrgud on täis kompse , varnad jopesid ning mantleid . 
398	NA	 Kompsude ja mantlite omanikud ise istuvad aga restoranis , joovad õlut ja viina , teevad suitsu ja räägivad riigivastaseid anekdoote . 
399	NA	 Vagunisse on ilmunud kaks tüdrukut . 
399	NA	 Need võtavad siinsamas , otse tema vastas kohad sisse ja asuvad innukalt , kogu hingega asja juures olles toimetama sisseostude ülevaatust . 
399	NA	 Tema aga , kuuldes tüdrukute suust sulaselget eesti keelt , asub neid salaja jälgima . 
400	NA	 Hiljem on juba väga raske , kui mitte võimatu , kindlaks teha , kas need tüdrukud ja see rongisõit on talle poolunes viirastunud või on tegemist siiski täiesti tõestisündinud asjade ja ilmsi nähtud inimestega . 
400	NA	 Esialgu ei toimu vagunis küll mitte midagi iseäralikku . 
400	NA	 Tüdrukud on täielikult süvenenud oma pakkide sisusse . 
400	NA	 Krabisevast paberist ilmuvad päevavalgele lapsikud päkapikukujulised lõhnaõlipudelid , tagasihoidlikud , väheste pitsidega valged kombineed , uhiuute kingade läikivad ninad ja ihuvärvilised idasaksa sukahoidjad , mida tüdrukud jutu sees aupaklikult kummipüksteks kutsuvad . 
400	NA	" Väiksem ja vilkam , madalakontsaliste koolilapsekingadega tüdruk vannutab suuremat , kellel on kõrgemad kontsad ja suugi värvitud : "" Nüüd ärme enam muud jalga panemegi ! "
400	NA	 Käime ainult kummipükstega ! 
400	NA	 Need on nii head . 
400	NA	" Tead , kui peenikeseks teevad kintsud ! "" "
401	NA	 Suurem tüdruk aga ei võta nii kergesti vedu , kuigi pealtnäha vajaks just tema hädasti kummipükste abi . 
401	NA	" Ta vastab siivsalt : "" Minu ema ei luba külma ilmaga kummipükse kanda . "" "
401	NA	" Nüüd nihkub väiksem suuremale lähemale ja nurrub meelitavalt : "" Ärgu lubagu ! "
401	NA	 Ära teda kuula ! 
401	NA	" Kõigil on kummipüksid ! "" "
402	NA	 Talle pakub see imelik kahekõne huvi ja vaheldust , ajab une lõplikult pealt ära , kuid hakkab ka võõrastavalt kõrvadesse , tekitab tema unises peas tumedaid ja haiglasi küsimusi , mille esitamine talle varem , salakeelt tundmata , poleks pähegi tulnud . 
402	NA	" Puhtast huvist murrab ta tükk aega pead ega jõua kuidagi selgusele , mida võiksid "" ema "" ja "" kummipüksid "" tähendada . "
402	NA	" "" Ema "" , "" kummipüksid "" , "" kintsud "" ja "" külm ilm "" kõlavad tema omastarust-juba-vilunud-kõrvale nii süütult , nagu võiksid nad tähendada eriti tumedaid ja kahtlasi asju . "
402	NA	 Õhtusi käike , kohvritega mehi , riigivastaseid mõtteid . 
402	NA	 Millest tüdrukud tegelikult räägivad ? 
402	NA	 Tema ei saa seda kunagi teada , sest tüdrukud heidavad talle umbuskliku pilgu , kukuvad itsitama ja lähevadki nõnda , lihtlabaselt naeru kihistades , Valga jaamas rongist maha . 
403	NA	 Kas kõik need puumajad , tolm ja kaljaputka-tagused pätid on Eesti ? 
403	NA	" Kas siin kõlab keel , milles luuletatakse : "" kes saab Marxist tuge , kes Couè'st , näe kuis rõõmu tundes randevuust hoiab liha kinni valgest luust . "
403	NA	 Varju ! 
403	NA	" Peitu ! pakku ! mille eest ? "" "
403	NA	 Kas siingi on õhk niisama külm ja õhtu niisama lähedal nagu igal pool mujal ? 
404	NA	 Kuni rong jaamas seisab , valgub vagun põrandast laeni täis külma õhku . 
404	NA	 Selle vastu ei aita enam isegi villane džemper . 
404	NA	 Kuigi ta ikka ja jälle üritab käsi sügavamale varrukatesse ja kraed kõrgemale kuklasse kiskuda , on poolpaljad jalad ju ikkagi tuuletõmbuse käes . 
404	NA	 Osa ihusoojust on endasse imenud ka nuga ja võti . 
404	NA	 Nende seest ei saa aga kaotatud soojust enam kunagi tagasi . 
404	NA	 Sellest hoolimata kinnitab ta endale võrdlemisi vapralt , et on nüüd vaba . 
404	NA	 Ootamisest prii . 
404	NA	 Et kõik , nii vaikimine kui ka sõnad , rääkimata uksekella tärinast ja hirmu magususest , oli nali . 
404	NA	 Sonimine ja varjumäng . 
404	NA	 Ettekujutuse vili . 
405	NA	 Kuidas pöörata aga naljaks homset päeva , või tänast ? 
405	NA	 Kuidas pöörata naljaks anekdooti Aabramist ja Saarast ? 
405	NA	 Kas paraad Punasel Väljakul on nali ? 
405	NA	 Või vene tank Vaclavi Platsil ? 
405	NA	 Ja kui see ei ole nali , mis see siis on ? 
406	NA	 Isegi Valga jaam näeb praegu välja nagu kohmakas ja raskepärane , kroonumaiguline nali . 
406	NA	 Valga jaamas ilmub rongi nudipäine , kavala näoga poisike , kes on sarnane Riias plangu ääres seisnud kanaomanikuga . 
406	NA	 Valga poisikese mänguseltsiline ei ole aga mitte kana , nagu oli Riia poisikesel , vaid suur kirju võõrasemaõis , kõigi tundemärkide järgi otsustades nüüdsama jaamaesiselt lilleklumbilt pihta pandud . 
406	NA	 Klump võõrasemadega isegi veel paistab , kui vaguniaknast välja vaadata . 
407	NA	 Poiss mängib õiega , nii nagu oleks see elus loom , mitte kassipoeg ega koerakutsikas , vaid midagi haruldasemat ja võib-olla isegi hädaohtlikku . 
407	NA	 Ja näe , õie sametine tondinägu vahetabki ilmeid , see muutub kord suuremaks , kord väiksemaks , läheb kord tumedamaks , kord heledamaks , virvendab poisikese kriimude , äranäritud küüntega näppude vahel nagu sinine lind , keda ükski kätte ei saa , või nagu sootuluke , mis õigelt teelt kõrvale eksitab . 
408	NA	 Poisike pomiseb omaette , paistab , et ta on oma mängu alustanud juba enne vagunissetulekut , on sellesse sisse elanud ega lase ennast uuest ümbrusest põrmugi segada . 
408	NA	" Kui rong jälle liikuma hakkab , litsub poiss oma veidra mänguseltsilise tumma näo kõvasti vastu räämas aknaklaasi ja laseb sel armulikult osa saada möödavenivate õhtumaastike proosalistest üksikasjadest : lehmast , kes saba kergitades lillelist kraavikallast reostab , vanamehenässist , kes teadmata põhjustel rongi poole rusikat viibutab , jaamapeldikust , mille seinale on valget õlivärvi kokku hoidmata võõbatud sügavmõtteline värsirida "" Koeraperse karvane kassiperse sarnane "" . "
409	NA	 Poisikest ei kisu mängu juurest eemale isegi see , et otse tema kõrval olevatele vabadele kohtadele istuvad kaks ehtsat pikajuukselist , kelle ilmumine ülejäänud reisijate hulgas iseäralikku elevust tekitab . 
409	NA	 Vagun on rahvast täis tulnud . 
409	NA	 Isegi Purjus Mees , keda tavaliselt võib kohata ainult jaamapuhvetite ja einelaudade ümbruses ning restoranvagunis , on nüüd siin , ähvardab teadmata keda ja suurendab jõudumööda segadust ja kära , mis nagu nõiaväel on vagunisse tekkinud . 
409	NA	 Endist vaikset , külma , otsekui väljasurnud vagunit ei tunne enam äragi . 
409	NA	 Läbi ümina ja mõmina kostab selgesti läti- , vene- ja eestikeelseid sõimusõnu . 
409	NA	 Kes neid tegelikult pruugib , sellest on raske aru saada , kuna lähemal vaatlemisel paistab , nagu püüaksid kõik reisijad kühmu selga tõmmata ja pead nagis rippuvate mantlite saba alla peites tukkuda . 
410	NA	 Sellest hoolimata segadus aina suureneb . 
410	NA	" Purjus Mees annab sellele hoogu juurde , lastes ikka lühemate vaheaegade järel kuuldavale kuraasikaid hüüatusi : "" Seina äärde kõik "" ja "" Aja , kurat , karvad maha "" . "
410	NA	 Purjus Mees teeb , et ta on rumalam kui ta on ja peab pikajuukselisi kord juutideks , kord mustlasteks , kord vene pappideks ning kõigest paistab , et see on tema leivanumber , millega ta mitte esimest korda publikut ei lõbusta . 
410	NA	" Lähemal istujad võtavad tasapisi tuld ning asuvad omakorda õhutama : "" Karvad maha jah . "
410	NA	" Einoh , võtame karvad maha . "" "
410	NA	 Ähvardused kõlavad nii julgustavalt ja koduselt , et isegi karvased ise , kelle vastu need hüüded sihitud on , paistavad nendega harjunud olevat . 
410	NA	 Istuvad erapooletult ja huvitatult nagu kinos . 
411	NA	" Purjus Mees räuskab pealtvaatajate meeleheaks : "" Tooge puss ! "
411	NA	 Kurat , kus on puss ja käärid ! 
411	NA	" Nüüd läheb karvavõtmiseks ! "" "
412	NA	 Kõik naeravad ja irvitavad , kuid kääre otsima ei asu keegi . 
412	NA	 Vaadatakse ja oodatakse niisama , mis saab . 
412	NA	 Isegi lillega poisike on mängu pooleli jätnud ja laseb arusaamatuses pilgul ühelt näolt teisele käia . 
413	NA	 Asjad aga arenevad omasoodu . 
413	NA	 Purjus Mees läheb ise kääre tooma ja jääb kaotsi . 
413	NA	 Ei ilmu ega ilmu nagu oleks haud ta neelanud . 
413	NA	 Põnevus aga ei kesta kuigi kaua , kohe selgubki , kus Purjus Mees on . 
413	NA	 Vagunikoridorist kostab sumbunud möirgeid ja kõva prõmmimist . 
413	NA	 Purjus Mees on tualetti kinni jäänud ning hüüab nüüd raevukalt appi . 
414	NA	 Need möirged ja see prõmmimine saadavad nüüd kõike , mis vagunis toimub . 
414	NA	 Keegi ei pööra sellele tähelepanu . 
414	NA	 Seda enam , et Purjus Mehe koht ei jää tühjaks . 
414	NA	 Kohe ilmub uus eestvedaja , kaine ja korralik , seljas valge särk ja jalas mustad viigipüksid ning viksitud kingad . 
414	NA	 Tõeline rahvamees , kellel jutt jookseb ja kuldhammas välgub . 
415	NA	 Rahvamees meeldib pealtvaatajatele rohkem kui Purjus Mees . 
415	NA	 See on mees , keda võib usaldada . 
415	NA	 Mõned isegi tunnevad tema naist , teavad , et tal on kaevus pump ja garaaži peal mitu tihu kuiva voodrilauda . 
416	NA	 Enne kui rahvamees tõsisemalt asja juurde jõuab asuda , on vagunisaatja , kondine ja kärmas , koiliblika moodi naisterahvas , kohale toonud veel ühe mehe . 
416	NA	 Sellel on argine , mittemidagiütlev ametinimi - rongibrigadir . 
416	NA	 Mees vaatab unisel pilgul vagunis ringi ja esialgu ei ärata tema huvi mitte miski , paistab , et ta on korduvalt näinud karvavõtmise ettevalmistusi ja kuulnud tualettruumi kinnijäänute möirgeid . 
417	NA	 Korraga aga toimub brigadiri näos muutus - unised kassisilmad löövad läikima , lihased lõuapäradel hakkavad liikuma ja kogu tema tähelepanu koondub poisikesele , kes jalgu kooditades võõrasemaõit nagu sinist sütt ühest käest teise pildudes üksisilmi sündmuste käiku jälgib . 
418	NA	 Ametimees võtab erilise , pehme ja hiiliva liigutusega taskust käe , mis ei meenutagi niivõrd inimese kätt , kuivõrd spetsiaalselt haaramiseks ja kinnivõtmiseks valmistatud instrumenti , vabrikutoodangut , näiteks näpitstange . 
418	NA	" Seda instrumenti osavalt käsitsedes haarab ametimees poisikese kõrvalestast kinni , veab poisi nagu möödaminnes püsti ning küsib mahedalt , isegi õrnalt : "" Kuskohast sina siis nüüd tuled "" , mispeale poiss vapralt kõhu ette ajab ja vastab : "" Sealt . "" "
419	NA	" Mees teeb "" ahah "" , nagu olekski ta just seda vastust oodanud . "
419	NA	" Armulikult pinnib ta edasi : "" Ja kuhu sõit läheb ? "" "
419	NA	" Poisike vastab endise vaprusega : "" Sinna ! "" "
419	NA	" Ametimees aga jätkab kõigutamatu rahuga oma iseäralikku ülekuulamist : "" Kelle oma oled ? "" "
419	NA	" Nüüd satub poisike hetkeks segadusse , meenutab suletud ruumi sattunud tiivulist , varblast või pääsukest või lõksu sattunud amorit ja näitab näpuga akna all tukkuja , õigemini küll tukkumist teeskleja hallis džempris selga : "" Selle ! "" "
420	NA	" Vagunisaatja seletab brigadirile : "" Teda ei maksa usku . "
420	NA	 Mineva nädali sõitis ühe igavese vanamehetükiga ja varem ma olen teda ka näinud . 
420	NA	 Küll on nuhtlus selle lapsega ! 
420	NA	 Muudkui sõidab edasi ja tagasi ja trahvi ei saa talle ka teha . 
420	NA	 Ei ütle aadressi . 
420	NA	" Tapa või ära , aga mitte ei ütle . "" "
421	NA	 Ametimees ei tee vagunisaatja sõnadest väljagi , tema mittemidagiütlev pilk kobab juba tolmuseid sandaale ja liiga laia džemprit , mille krae varjab nägu , kuhu tõuseb kuum õhetus . 
421	NA	 Silmad on ebaloomulikult kõvasti kinni pigistatud nagu sellel , kes teeskleb surnut . 
421	NA	 Ametimehe pilk mõõdab , liigitab , jätab näo meelde . 
421	NA	 Kaotab huvi . 
421	NA	 Ei maksa sellest pilgust arvata kohe jumal-teab-mida . 
421	NA	 See pilk kuulub rongibrigadirile , kes tegeleb korrarikkujate väljaselgitamise ja karistamisega , mitte nende arvelevõtmisega . 
422	NA	 Korrarikkujate väljaselgitamise juures on rongibrigadirile suureks abiks valge särgiga mees , kes avaldab oma arvamuse korrarikkumise käigu , iseloomu ja isegi karistuse kohta . 
422	NA	 See on järgmine : enne karvaste ilmumist on vagunis olnud kõik kuss ja vaga , tip ja top . 
422	NA	 Karvaste väljakutsuv välimus on aga reisijad , korralikud töö- ja perekonnainimesed , üles ärritanud ja nad on nõudnud korda ning viisakust . 
422	NA	" "" Reisijate nõudmistele vastu tulles , "" laiutab Rahvamees käsi , "" ei jää meil muud üle , kui peab hakkama karva võtma . "" "
422	NA	 Seletust andes lõgistab Rahvamees asjatundlikult ja himukalt pikki terashalle kääre , mis vagunisaatja talle alandlikult kätte on toonud . 
423	NA	 Rongibrigadirist aga jääb tahes-tahtmata mulje , et ta seletuse ärakuulamise asemel püstijalu tukub . 
423	NA	 Igatahes ei ilmuta ta karvaste vastu mitte mingisugust silmaga nähtavat ja käega katsutavat huvi . 
423	NA	 Küll aga puhkab brigadiri raske pilk ikka veel hallil džempriseljal ja litsub seda ikka madalamaks , surub ikka tihedamalt nurka . 
424	NA	 Ainus , kes rahvamehe seletusest ühtki sõna kaotsi ei lase minna , on poisike , kelle näolappi valgustab nii ilmsüütu imestus , et kõik need , kes seda nägema juhtuvad , pööravad pilgu kõrvale , otsekui näeksid nad selles klaaris lapsenäos midagi kardetavat või inimsilmale keelatut . 
425	NA	 Vahepeal on Purjus Mees tualettruumist välja pääsenud , seisab kõikudes vahekäigus , lõdiseb ja kahmab vahetevahel peoga tühja õhku - püüab põrisevat porikärbest , keda ta salaja , südamepõhjas peab kuradiks . 
425	NA	 Koiliblika moodi vagunisaatja elab kuradipüügile elavalt kaasa ja naerab nii , et nikeldatud hambakroonidki paistavad . 
426	NA	 Otse vaguni seinte taga hingavad luhad ja veed , tõuseb udu ja langeb kaste . 
426	NA	 Võib-olla valitseb neil maastikel ikka veel vana kuldne õhturahu , mis kutsub pääsukesed pessa , lehmad lauta ja lapsed tuppa ? 
426	NA	 Ehk on ärevus ja ootus , katkilöödud aknaklaasid ja pudenev krohv , õhuvoolude tume hiilgus ja tuleviku raske kohin ainult liialdus ja väljamõeldis , olukorra üledramatiseerimine ? 
427	NA	" Kas Issanda ingel ei dramatiseeri olukorda üle , kui ta kätt noorte pääsukeste tiivaluude ja armunute selgroolülide külge pannes leiab sinna sisse sööbinud olevat kolm halli kirjarida : "" Tagakiusamise eesmärk on tagakiusamine . "
427	NA	 Piinamise eesmärk on piinamine . 
427	NA	" Võimu eesmärk on võim . "" "
427	NA	 Kui ingel kavatseb neid sealt tõesti noaga välja lõikama ja tulega põletama hakata , kas ta kujutab ka üldse ette , kui palju tiibu ja selgrooge tuleks siis puruks lõigata ja tulle visata ? 
428	NA	 Metsad ägavad , vedur vilistab , esimene vaevunähtav täht ilmub taevasse ja valge särgiga mees kutsub vabatahtlikke karvavõtmise ajaks appi . 
428	NA	 Kinni hoidma . 
429	NA	 See on palju lihtsam , kui võis arvata . 
429	NA	 Tekib küll liikumist ja saginat , aga kuna karvased vastu ei pane , käib kõik kiiresti ja igavalt , ilma erilise võitluseta . 
429	NA	 Näod surutakse vastu põlvi ja käed väänatakse selja taha otsekui möödaminnes . 
429	NA	 Kui karvaste särgikäised õmblustest lahti ei rebeneks ja pooleldi otsast ära ei tuleks , nii et paljad õlad paistavad , polekski midagi vaadata . 
430	NA	" Kinnihoidjatele , ausate naerul nägudega noormeestele meeldib iseäranis lause : "" Teeme ahvist inimese . "" "
430	NA	 Nad kordavad seda üksisõnu ja iga kord , kui nad seda jälle iseoma suust kuulevad , valmistab see neile uut , lapselikku rõõmu . 
431	NA	 Juba aeglustab rong käiku . 
431	NA	 Mööda libisevad õhtupunast üleujutatud kaubalaod , virnad , hunnikud ja riidad , luitunud kuurid ja barakid , viltuvajunud välikemmergud . 
431	NA	 Nüüd laseb valge särgiga mees käärid käiku . 
431	NA	" Reproduktorid lae all hakkavad ragisema ja lasevad kuuldavale karjatuse : "" Järgmine jaam Tartu . "" "
431	NA	 Kinnihoidjad jäävad vait ja kõvendavad haaret , lihased nende käsivartel ja lõuapäradel liiguvad , vagunis levib sünge ja kibe hingelõhn . 
431	NA	 Korraga on ohvrite valged kaelad abitult ja pealetükkivalt paljad . 
431	NA	 Maha lõigatud juuksesalgud hakkavad lähedalolijate riiete külge kinni ning keerlevad jalus . 
431	NA	 Need pakuvad huvi ainult nudipäisele poisikesele , kes põrandal inimeste jalus roomates rutuga pikemad ja ilusamad salgud kokku korjab . 
431	NA	 Nendest korraldab ta midagi kimbutaolist , mida ta rahulolevalt ning kelmikalt raputab . 
432	NA	 Mahaminejatel pole aga enam silmi selle jaoks , mis toimub . 
432	NA	 Ärevusega ajavad nad kuued ning palitud pahupidi selga ja peavad need kirudes jälle seljast ära võtma . 
432	NA	 Mõnede sukasilmad jooksevad , mõnel ei lähe jopelukk kinni . 
432	NA	 Lapsed virisevad . 
432	NA	 Mõtted on mujal . 
432	NA	 Ainult mõned üksikud kulmualused pilgud volksatavad ohvrite paljastele kaeltele ja pöörduvad kohe jälle kõrvale . 
433	NA	 Kinnihoidjad on juba mahaminejatesummas , kobavad taskutes , panevad suitsud suhu valmis ja ootavad , millal rongist välja saab . 
433	NA	" Valge särgiga mees aga peab tarvilikuks õpetliku sõnavõtuga ohvrite poole pöörduda : "" Kas te , moosesed , arvate , et teistele väga meeldib teie karvu kärpida , ah ? "
433	NA	 Kui tahad , raisk , jeesukese moodi elada , siis ära , raisk , tüki inimeste sekka . 
433	NA	 Ära roni . 
433	NA	 Ega mina ei jäta . 
433	NA	" Niikui minu nina alla tulete , võtan karvad maha . "" "
434	NA	" Siin peab valge särgiga mees paljuütleva ja mõjuva pausi , tasandab siis häält ning õpetab isalikult : "" Kui te olete mehed , raisk , siis hakake vastu , ärge mäletsege . "
434	NA	 Pange mulle praegust üks pläu ära ja oleme rääkinud . 
434	NA	 Teen kannu õlut ka välja . 
434	NA	 Aga kui te olete plikad , raisk , siis oleks pidanud mulle ilusti ütlema , et onu ära tee ja ega ma põleks teind ka . 
434	NA	 Mina naistele liiga ei tee , kastead . 
434	NA	 Pange siidisukad ja kõrge kontsaga kingad jalga ja kiski teid ei putu , raisk . 
434	NA	 Eesti naine on läbi aegade ilusti riides käind , raisk . 
434	NA	" Ärge tehke talle äbi . "" "
435	NA	" Mees peab aru , mida veel öelda , jõuab siis otsusele ja kinnitab sõjakalt , ilma igasuguse seoseta : "" Mina mängu ei salli ! "" "
435	NA	 See ülestunnistus ei eruta kedagi peale poisikese , kes on valge särgiga mehe sõnu ja liigutusi algusest peale suure põnevuse ja kaasaelamisega jälginud . 
435	NA	 Vististi peab poisike valge särgiga mehe viimaseid sõnu enda kohta käivateks , sest ta läheb näost punaseks , hakkab nohisema , ajab ennast igati kohevile nagu lind pesal ja püüab põrandalt kokkukorjatud juustekimpu oma kehaga varjata . 
435	NA	 Kes teab , milleks tal neid juukseid tarvis läheb . 
435	NA	 Võimalik , et ta kavatseb vendade Grimmide muinasjuttudest tiivustust saades punuda nendest juustest köie , millest kinni hoidja alati ja igalt poolt väljapääsu leiab . 
435	NA	 Isegi inimese südamest . 
436	NA	 Rong juba seisab . 
436	NA	 Seadusega ettenähtud seisuaeg on pikk , kakskümmend minutit . 
436	NA	 Purjus Mees magab norinal . 
436	NA	 Karvastele tuleb aga järsku elu sisse , nad ei tee valge särgiga mehe isalikku epistlit kuulmagi , vaid löövad oma näritud juustega pead selga , nihutavad valge särgiga mehe teelt kõrvale nagu kõneleva kapi või viigipükstega tooli ja lähevad rongist välja . 
437	NA	 Valge särgiga mees maigutab suud ja jääb vait . 
437	NA	 Lõgistab kääre . 
437	NA	 Korraga märkab ta midagi , mis tal on ennist kahe silma vahele jäänud . 
437	NA	 Kogu tähelepanu köidab valge kael , mida varjavad halli džempri lohmakas krae ja paksud pleekinud juuksesalgud . 
437	NA	 Mida valge särgiga mees seda kaela ja neid juuksesalke nähes arvab või ette kujutab , seda ei või keegi teada . 
437	NA	 Selge on ainult see , et maha lõigata ta neid juuksed tahab , maksku mis maksab . 
438	NA	 Vastane teeb hilinenud enesekaitseliigutuse , pigem üllatusest kui hirmust . 
438	NA	 Parem aga oleks , kui ta selle tegemata jätaks . 
438	NA	 Salk juukseid on niikuinii juba peast läinud , neid enam tagasi ei pane , ja pealegi tõukab ta kääre nii kohmakalt , et need tabavad tema enda liha nagu Issanda vits . 
438	NA	 Valgele kaelale ilmub helepunane , rõõmus , võitmatu verenire . 
439	NA	 Valge särgiga mees teeb et minema saab . 
439	NA	 Nüüd ilmub uuesti nähtavale ka koiliblika moodi vagunisaatja , kuid mitte üksi , vaid koos miilitsaga . 
439	NA	" Miilits kõhkleb , aga võtab siiski teravast , halli džempriga kaetud küünarnukist kinni ning lausub tüdinult oma maailmakuulsa , kulunud repliigi : "" Tulge kaasa ! "" "
440	NA	 MAJAD EI VARISEGI VEEL KOKKU , TAEVAS EI MUUTUGI VEEL tulemereks , mered ja ookeanid ei tõusegi veel üle kallaste . 
440	NA	 Ainult külm tuul puhub . 
440	NA	 See võtab kananaha käsivartele ning ajab jäätisepabereid ning suitsukonisid mööda õlist asfalti edasi-tagasi . 
441	NA	 Silmapiir majade taga punetab nii pealetükkivalt , nii dramaatiliselt , et vägisi jääb mulje , nagu ei varjaks Maa kumerus mitte Tartu-ümbruse laoplatse , kruusakarjääre ja kurikuulsat sõjaväelennuvälja õhkutõusuks valmistuvate transpordilennukitega , vaid nagu võiks Maa kumerus väga vabalt varjata ka elluärganud surnuid , ärakaranud vange , võimudele väljaantud põgenikke , kes kõik on kogunenud mustendavatesse hiigelparvedesse ning katavad kinni kogu maa-ala ülalt Põhja-Jäämerest alla Doonau jõeni . 
441	NA	 Ei hinga ega liiguta . 
441	NA	 On kohal . 
441	NA	 Ootavad . 
441	NA	 Aega neil on . 
442	NA	 Paistab , et selle kõrval , mis silmapiiri taga toimub , on miilitsa valve all jaoskonna poole kõmpimine lapsemäng . 
442	NA	 Nüüd oleks hea juhus kõiki oma kogemata korjatud , kohvikus hangitud teadmisi käiku lasta , teooriat praktikasse juurutada , mitmesuguseid tuntud protestivorme ise järele proovida . 
442	NA	 Tuleks miilitsale vastu haukuda , tõtt näkku ütelda , jalad vastu ajada , tüvedest , tulpadest ja postidest kinni haarata , möirata nagu metsaline ja töinata nagu titt , pagunid maha kiskuda , lipp ära põletada . 
443	NA	 Temast pole asja . 
443	NA	 Tema , mõtleks ometi , püüab kiiruga , käigu pealt lahendada eksistentsiaalseid mõistatusi . 
443	NA	 Murrab pead omaenda südame üle ja paneb imeks seda , mis see on nõuks võtnud ja kuhu välja jõudnud . 
443	NA	 Valgel kaelal kuivab verenire , püksitaskut venitab nuga , mille libedat pead rikub nimi LEV . 
443	NA	 Sellel noal on roostevaba tera , mis reklaami ei vaja , tuntud headuses , alati haljas otsekui arm , mis ei roosteta . 
444	NA	 Miilitsale mittevastuhakkamisele leiab ta silmapilk ka õigustuse . 
444	NA	 Miilits pole tema arust päris see , mis vaja . 
444	NA	 Pole õige . 
444	NA	 Õige miilits oleks tema ettekujutuse ja arusaamise järgi tegutsedes pidanud kohe aluses natuke hirmutama . 
444	NA	 Oleks pidanud kas rusikaga vastu hambaid või jalaga makku panema . 
444	NA	 Õige miilits käiks tänaval teisiti , laialt , rind ees ja müts kuklas , mitte aga nii nagu see - samm tönts , pea norus , pagunid ripakil . 
445	NA	 Selle endassetõmbunud , kühmus seljaga mundrimehe poolest võiks valvealune väga vabalt ka jalga lasta , kaduda nagu tina tuhka või vits vette . 
445	NA	 Tee siis selgeks , kas teda üldse oli või ei olnud . 
445	NA	 Valvealuse silmis aga paistab see kõik olevat tühine . 
445	NA	 Tema meelest on teisi , palju tähtsamaid asju , nagu näiteks tema enda punase suu jälg savis või siniste tasside tähendus salakeeles . 
445	NA	 Olgu öeldud , et siniste tasside kohale asetab ta mõttes ikka ühesuguse raske küsimärgi . 
446	NA	 Üleüldse on valvealuse pea täis kirevaid , ähmaseid ja mõistatuslikke pilte otsekui egiptuse hauakambri seinad . 
446	NA	 Muude piltide taustal tuleb iseäranis eredalt esile valge ahv , kes on käpa välja sirutanud ning õhust kinni napsanud sneprivõtme ning taskunoa , lükkab neid ninaga ja katsub hambaga , enne kui ta nendega mängima usaldab hakata . 
447	NA	 Praegusel hetkel tundub talle Riia linn niisama unenäolise ja kaugena , nagu talle seal viibides on tundunud kogu tema senine elu . 
447	NA	 Kui ta Riias viibides ei uskunud , et ka Tallinnas tarvitatakse sõna OVIR ja nähakse erariides mehi , siis praegu ei tahaks ta uskuda , et ta Riias neid sõnu üldse kuulnud on . 
447	NA	 Et ta Riias üldse olnud on . 
447	NA	 Kui ta aga ei ole seal olnud , miks ta siis küsib , kas koer Kinski ka praegu oma raske lõua käppadele toetab ja ohkab ? 
447	NA	 Miks ta küsib , mida teeb tädi Olga ja kas tal teekannus vesi juba keeb ? 
447	NA	 Jah , ja kas telefon heliseb ? 
447	NA	 Kas siniste tasside saladus on juba selgunud ? 
447	NA	 Ja mis veel selgub ? 
448	NA	 Nende mõtete juures tõusevad tema kulmud kõrgemale , silmalaud jäävad kaitsetumaks , suunurgad võpatavad . 
448	NA	 Kas see on loojangutaeva kalkus , mis teda üllatab , või üllatab teda see , et akendest kostab kerget muusikat , plikad itsitavad , lapsed kilkavad , inimestejahist ega erariides meestest ei ole kippu ega kõppu . 
448	NA	 Kõik on vait ja vagane . 
448	NA	 Tip ja top . 
449	NA	 Miilitsajaoskonna katkise käepidemega uks ei avalda talle mingit muljet . 
449	NA	 Nii nagu miilits ise , nii ei ole ka jaoskond õige . 
449	NA	 Ei anna jaoskonna mõõtu välja . 
449	NA	 Õiges jaoskonnas peab seisma ülekuulamislaud , ereda valgusega , palja pirniga lamp ja kaks tooli . 
449	NA	 See on lapselegi selge . 
449	NA	 Laua taga peab istuma nahkmantliga mees , kelle ees aurab tass kohvi või klaas teed . 
449	NA	 Tee oleks soovitatavam . 
449	NA	 Ise mees sööb ja joob , aga teisele ei paku . 
449	NA	 Nii teatraalne ja vaimuvaene ongi tema ettekujutus korrakaitseorganite tööst . 
450	NA	 Ruum , kuhu ta nüüd satub , valmistab talle sügava pettumuse . 
450	NA	 Ei vasta ootustele . 
450	NA	 Kui oleks tema teha , küll tema juba teaks , kuidas õige jaoskond välja peab nägema . 
450	NA	 Ta silmitseb põlastusega lauda , mida ka kõige parema tahtmise juures ei saa pidada kurikuulsaks ülekuulamiste lauaks . 
450	NA	 Kui see laud ei oleks nii kriimustatud ja täis liimiplekke , siis võiks seda pidada lauaks , millel pereema triigib pesu või rullib saiatainast . 
450	NA	 Äärmisel juhul võiks selle laua taga valmistada plakateid ja loosungeid või teha seinalehe maketti . 
450	NA	 Tainast ja seinalehte pole küll kusagil näha . 
451	NA	 Laual vedeleb luitunud pappkaustu , liimitopse , kirjaklambreid ja karamellkompvekke . 
451	NA	 Pappkaustu on surutud ka riiulitesse ja topitud irvakil ustega kappidesse . 
451	NA	 Kaustadest ja kappidest tõuseb kibedat ning kurba tolmulõhna . 
451	NA	 Kulunud lainetava linoleumiga kaetud põrand on täis tuletikke . 
451	NA	 Nähtavasti on keegi lahtise tikutoosi käest maha pillanud , tikke üles korjata pole aga viitsinud . 
452	NA	 Seina ääres seisavad mõned katkiste põhjadega toolid ja pikk pruuniks võõbatud pink nagu puusärk . 
452	NA	" Pingi küljes tolkneb paberileht hoiatusega "" värske värv "" . "
452	NA	 Kaks ust , mis viivad teistesse , tundmatutesse ja võib-olla kardetavamatesse ruumidesse , on kinni . 
452	NA	 Koguni lukus , nagu paistab . 
453	NA	 Kolmanda , praokil ukse tagant kostab aga hala ja ohkamist . 
453	NA	 Nii nagu peabki kostma . 
453	NA	" Juba on ta enesekindluse tagasi saanud ja tuletab naudinguga meelde paiga ning olukorraga sobivaid hüüdlauseid , vanu lapsepõlveloosungeid , nagu "" Võidelda ja otsida , leida ja mitte alla anda ! "
453	NA	 Parem on surra püsti kui elada põlvili ! 
453	NA	" Ise su sigitasin , ise ka tapan ! "" "
453	NA	" Nende mõtteteradega täielikus kooskõlas on ka puusärgikujulise pingi kohal seinal lipendav plakat , mis teatab : "" Kõik inimese heaks , kõik inimese õnne nimel ! "" "
453	NA	 Terasemal kuulamisel osutub praokil ukse tagant kostev südantlõhestav hala palju tühisemaks ja igapäevasemaks , kui alguses võis arvata . 
454	NA	 Ta istub omal algatusel , ilma et miilits talle istet pakuks , ühele seinaäärsele toolile , teeb asjalikult taskurätiku nurga suus süljega märjaks ja pühib kaela kuivanud verest puhtaks . 
454	NA	 Tunneb suurt puudust peeglist ja soojaveekraanist . 
454	NA	" Ukse tagant aga kostab omasoodu : "" Kodu on mul ullem kui koeratall . "
454	NA	 Oh sa eldene aeg ! 
454	NA	 Auguvad niikui undikoerad ! 
454	NA	 Pensioni võtavad viimase kopkani käest ära . 
454	NA	 Kus mina , vana muld , nende vastu saan . 
454	NA	" Jaladki akkavad valutama , kohe sulatuld akkavad välja ajama , kui nad , koerad , kodu tulevad . "" "
455	NA	" Mõmisev hääl küsib : "" Kes ? "
455	NA	" Kes võtavad pensioni käest ära ? "" "
455	NA	" Nüüd saab halin hoogu juurde otsekui tuisutuul , mis talvest talve ühtesoodu ulub : "" Pojad . "
455	NA	 Omad pojad . 
455	NA	 Joovad ja lakuvad , elajaloomad . 
455	NA	 Oijah . 
455	NA	 Mõteldagi on irmus . 
455	NA	" Ei tää kohe , mes kadu nad näevad . "" "
456	NA	 Laest variseb lupja , lambikuppel kõigub . 
456	NA	 Eemal , linnaservas tõusevad kutsealuseid täis tuubitud lennukid möirates õhku ja võtavad suuna alla , lõunasse , Böömi- ja Määrimaa poole . 
456	NA	 Emajõgi , Daugava ja Neemen loksuvad raskelt nagu Toonela jõed . 
456	NA	 Nende mustadest vetest tõuseb valget udu . 
457	NA	 Siit ainult paari kvartali kaugusel , hämaruse varjus , külma , teravate kiirtega ehatähe all seisab Tartu Ülikool , seesama , mis paari-kolme aasta eest teadmata põhjusel põlema on läinud ja põlenud otsekui merehädaliste märgutuli . 
457	NA	 See on olnud tähtis tulekahi . 
457	NA	 Selle tulekahju ees on nähtud tahmases lumes tammumas isegi ühte ammusurnud professorit , pea norus , lips viltu . 
457	NA	 Siis on hakanud sadama laia lund ja kõik kinni katnud . 
457	NA	 Ainult mõned mustad , söestunud raamatulehed on lennanud minema . 
457	NA	 Hulk raamatuid on siiski ka ära päästetud . 
457	NA	 Ülikooli õhku aga ei ole olnud kellegi võimuses tulest päästa . 
457	NA	 Ülikooli õhk ongi ära põlenud . 
458	NA	 Ka ilma selle õhuta elatakse ületalve . 
458	NA	 Saabub suvi . 
458	NA	 Rukkiväljad õõtsuvad nagu ennegi . 
458	NA	 Nõgesed ja takjad lokkavad . 
458	NA	 Tühjade talude veel sisselangemata katused langevad sisse . 
458	NA	 Nähakse välku ja vikerkaart . 
458	NA	 Jaanipäeval pühitsetakse viina ja õllega valguse võitu pimeduse üle . 
458	NA	 Mõned pussitatakse surnuks nagu alati , aga mõnele virutatakse ka pudeliga vastu pead . 
458	NA	 Esimest korda küpsetatakse jaanitulel šašlõkki . 
459	NA	 Uute talvede pimedus laskub kohinal alla , aga see on juba teadmatu tulevikupimedus . 
459	NA	 Selle varjuski sünnib ühte ja teist - koolilapsed saavad Riigivastaste loosungite eest jalaga makku ja rusikaga vastu hambaid , igaüks teab juba , mis on OVIR , erariides mehi sagib igal pool , Tallinna südames läheb põlema pühale Nikolausele pühendatud kirik ja tulekahju meenutab jälle merehädaliste märgutuld . 
459	NA	 Õhtul hiljapeale jäänud uitajaid hakkab kimbutama inimsööja . 
459	NA	 Eriti maitsevad inimsööjale kintsutükid , need viib ta koju jääkappi , õpetab naise korralikku marinaadi valmistama ja vahetevahel levib inimsööja majast isuäratavat praelõhna , mis paneb möödaminejaid ninasõõrmeid liigutama . 
460	NA	 Mõned tunnevad inimsööja isa , aga mõned tema naist . 
460	NA	 Isa on hea hariduse saanud ja naine on päris ilus . 
460	NA	 Ega inimsööjal eneselgi viga ei ole - teenib hästi , käib moodsalt riides , teab kõik uuemad anekdoodid , viib ise last lasteaeda . 
461	NA	 Inimsööja tegutsemise ajal on ülikooli põlemine juba täielikult unustatud . 
461	NA	 Praegu on see veel mitmetel meeles . 
462	NA	 Aknad läigivad rasvaselt . 
462	NA	 Miilits on kõrvaltuppa läinud ja sõneleb seal kellegagi . 
462	NA	 Vahialune on täiesti unustatud . 
462	NA	 See niheleb toolil , kõõritab aknasse ja püüab ähmase peegelduse abil selgusele jõuda , kuidas äralõigatud juuksesalk ka välimusele mõjub . 
462	NA	 Otsustab umbropsu , rohkem südame rahustuseks , et kuidagi ei mõju . 
463	NA	 Vahialune on turris , kõhevil ja kohevil . 
463	NA	 Teda siin ja praegu konutamas nähes on raske uskuda , et luuletajate lõbumaja asub surma rohtaias . 
463	NA	 Või et roos on roos on roos . 
464	NA	 Korraga tulevad talle meelde rosinad , mis ta Riias taskusse toppis . 
464	NA	 Nüüd kougib ta need sealt välja ja sööb ära . 
464	NA	 Seejärel üritab ta aknapeegeldusest ka oma kaelahaava uurida , kuid ei näe midagi . 
464	NA	 Seda haava tuletab talle meelde peaasjalikult villase džempri krae , mis valusasti ja ebamugavalt kaela hõõrub . 
464	NA	 Ta proovib kraed kahe käega kaelast eemale kiskuda , laiemaks venitada . 
465	NA	 Sellelt tegevuselt tabab teda koristaja , kes ilmub uksele , ühes käes ämber , teises harjakonts ja kalts . 
465	NA	 Koristaja lubivalged ja luised , jämedate siniste soontega kaetud vanainimesesääred on paljad . 
465	NA	 Jalas läigivad uued mustad kalossid . 
465	NA	 Luitunud kitlijupatsi alt ei paista mitte seelikuserv , vaid näha on soojade roosade makopükste põlvini ulatuvad harud . 
465	NA	 Koristaja kastab kaltsu ämbrisse ja asub ägedalt , peaaegu vihaselt põrandat nühkima . 
465	NA	" Nühkimisjärjega toolilistujani jõudes mühatab ta otsekui kassile või koerale : "" Näh , kassa saad eest ära ! "" "
465	NA	" Mõne aja pärast aga ajab ta ennast harjavarre najale sirgu , aietab ja nõuab : "" Kus Volli läks ? "" "
465	NA	" Saanud vastuseks ebaleva ja tõrksa "" Ei tea "" , osatab ta "" Ei tia , ei tia ega sa siin majas jah muud sõna ei kuulegi . "
465	NA	 Teevad irmust kurja , aga kui küsitakse , kis tegi , siis ei tia . 
465	NA	 Mis sie Volli sinust täna üldse siia tõi ? 
465	NA	 Siin põle sinu koht . 
465	NA	 Viind Timohveejevi juure . 
465	NA	" Või äda pärast isigi Larissa juure . "" "
465	NA	 Koristaja sõnadest jääb tahes-tahtmata mulje , nagu tooks Volli-nimeline miilits jaoskonda iga päev üht ja sedasama valvealust . 
466	NA	 Põrandapesu jätkates laseb koristaja peale käte ka suul käia . 
466	NA	 Talle paistab ka vaikivast kuulajast küll olevat . 
466	NA	" Ägedast nühkimisest hingeldades seletab ta : "" Küll on rist selle eluga . "
466	NA	 Näh , üleeila tulli üks ulkuja kass , nägi et rahakapi uks on lahti jäänd ja läks tõi , kurivaim , rahakapis pojad . 
466	NA	 Mul olli kohe niisuke aimdus , et ega sie iad ei tähenda . 
466	NA	 Süidi jäin ka - põle tähele pand , et rahakapi uks lahti jäänd . 
466	NA	 Täna jälle siuke asi - vaatan , vanainimene istub juba ommikust piale koridoris , jüstku magab . 
466	NA	 Tuline jutt lõi rinnust läbi , mõtlesin , et soo , nüid on vanainimene siia koridori ära surnd . 
466	NA	 Kas siukst asja vaja on . 
466	NA	 Isigi muret küll . 
466	NA	 Lähän ligi , vaatan . 
466	NA	 Näen , et põle surnd kedagi , tönnib teine tasakesti piarätiku nurga sisse . 
466	NA	 Ja mis tuleb välja - kodu minna ei julge , kardab , et pojad lakku täis , tulevad kallale . 
466	NA	 Miilitsale ka ei julge riaki , poegist kahju . 
466	NA	 Sedaviisi istubki . 
466	NA	 Juhatasin teise Tihmohveejevi juure , ütsin , et mine riagi , ehk teevad su poegile rahvi , irmutavad vähäke . 
466	NA	" Nüid jälle mina süidi - vanainimene segab Timohveejevi tööd , räägib oma poegist ja ära ei lähe . "" "
467	NA	" Selle monoloogi järel pöördub koristaja otse valvealuse poole ja lausub noomivalt : "" No ja kuda sina , noor laps , siia oled juhtund ? "
467	NA	 Sie on üks irmus koht . 
467	NA	 Näh , eila toodi üks , kis olli oma ema ahjus ära küpsetand . 
467	NA	 Olli ema tükid panniga ahju pand ja pärast joomaseltsilistele süia and . 
467	NA	 Kui pia selges magas , akas otsma , kus ema on . 
467	NA	" Ull on ull , teha ei saa talle kedagi . "" "
467	NA	" Koristaja vaatab ringi ja sosistab hukkamõistvalt : "" Näh , oma emale , kis sind on ilmale toond , võid teha , mes isi tahad , küpseta või ahjus , aga näe , üks olli sõbrameestega tamkat tagund ja laulnud , et Leenin on mu onu , Staalin on mu tädi , Peeria mu pruudike ja olli ametist maha võetud ja ullumajja kinni pantud . "" "
467	NA	" Vabandavalt lisab ta : "" Naesed surnuaial riakisid , mina ei tia , kas ta tõsi on . "
467	NA	" Volli ütel , et kis tiab "" "
468	NA	 Kõne all olnud Volli ilmumine annab jutule uue suuna . 
468	NA	" Koristaja noomib koduselt , ilma igasuguse tagasihoidlikkuseta : "" Volli , kas ma ei üteld sulle ommiku , et ära jäta inimesi täna oma juure konutama , anna nad ometigi Timohveejevi kätte . "
468	NA	 Lase Timohveejev ajab neile aru persest pähe , mes sina nendega jändad . 
468	NA	" Laseb ennast raudtie pieale välja kutsu niikui poisike . "" "
468	NA	 Samal ajal kõnnib miilits ruumis edasi ja tagasi , kapist aknani ja aknast kapini , ja iga kord , kui ta toolisistujast mööda läheb , tunneb see mure ja kurbuse lähedalolekut . 
468	NA	 Miilitsale ei passi miilitsavorm põrmugi , pealegi on kuub silmanähtavalt kitsas ja kisub selja pealt . 
469	NA	 Koristaja häbematu nurin ei leia mitte mingisugust vastukaja . 
469	NA	" Ruumi tekib raske vaikus , mille lõpuks katkestab miilitsa käsk : "" Võtke paber ja kirjutage seletus . "" "
469	NA	 Kapiuks kägiseb . 
469	NA	 Lauale ilmub õhuke hallikas paber . 
469	NA	 Miilits juhendab . 
469	NA	" Käriseva ja sünge häälega õpetab ta : "" Kirjutage - mina see ja see , teel sealt ja sealt sinna ja sinna , kinnitan käesolevaga , et mina rongis "" Tšaika "" toimepandud korrarikkumises süüdi ei ole ja pean toimunut arusaamatuseks . "
469	NA	" Allkiri , kuupäev ja elukoht . "" "
470	NA	 See on ka kõik , mis miilitsal ütelda on . 
470	NA	" Koristaja aga saab sellest vähesestki julgust juurde ja kiidab : "" Volli on ia inimestetundja . "
470	NA	" Saab kohe aru , kis on kaak ja kis on niisama pialekaibuse pärast üles antud . "" "
471	NA	 Miilits mühatab ja kortsutab kulmu . 
471	NA	" Teeb tükk aega vaikides suitsu ja annab siis ootamatu , puise , suhukulunud käskluse : "" Võite minna ! "" "
471	NA	 On näha , et miilitsa mõtted viibivad mujal ja et ta siin ruumis toimuvat peaaegu ei märkagi . 
471	NA	 Selle eest paneb aga koristaja kõike tähele , ei jäta midagi kahe silma vahele , kuigi ka tema vahetevahel pikemaks ajaks vait jääb ja endale midagi nina alla pomiseb . 
471	NA	 Mõlemad , nii miilits kui koristaja jätavad kahtlase mulje . 
472	NA	 Kuna valvealusele tundub , nagu ei oleks ruumisviibijate mõistusega kõik täiesti korras , ja kuna ta on miilitsajaoskonnas kõvasti pettunud , tõuseb ta otsustavalt püsti , kohendab veel džemprikraed , mis üha valusamalt kaela hõõrub , ja suundub ukse poole . 
473	NA	 Vahepeal on aga võim täielikult koristaja kätte üle läinud . 
473	NA	" Miilitsa sõnad "" Võite minna "" mõistab koristaja hukka : "" Näh , ajab noore lapse praegalt pimedas uulitsale . "
473	NA	 Pättisi ja kaakisi kõik kohad täis . 
473	NA	" Kas sie inime on süidi , et sa ta valekaebuse piale siia vidasid . "" "
474	NA	" Täiesti ootamatult teatab koristaja : "" Nüid ma tien õige natuke suppi . "
474	NA	" Olgu mes on , aga sööma piab inime ikki . "" "
474	NA	 Seda öelnud , pöördub ta kogu kehaga ukselseisja poole ja pomiseb . 
474	NA	" "" Tia , kas tal rongipiletirahagi üldse taskus on , siuke veike ja nälgin teine , "" astub siis otsustavalt ärakippuja ette ja manitseb : "" Ma ütsin sulle - ära tüki praegalt üksipäini uulitsale . "
474	NA	 Küll sind pärast vaksalisse saadetasse . 
474	NA	" Ot-ot-ot , ma panen supi kohe akkama . "" "
475	NA	 Lauaalusest pimedusest sikutab koristaja välja väikese päevinäinud elektripliidi ja lülitab selle kohe ka sisse . 
475	NA	 Pliidi lahtine , katteplaadita spiraal lööb punaselt hõõguma . 
475	NA	 Silmapilk levib külmas ja kõledas , kibeda paberossisuitsuga täidetud ruumis elamise hõng , uniseks tegev ja rammestav soojus . 
476	NA	 Nüüd tatsab koristaja koridori . 
476	NA	 Tagasi tulles on tal käes väike vett täis alumiiniumpott , mille ta hõõguvale pliidile asetab . 
476	NA	 Seejärel ilmub laua alt ammendamatust pimedusest nähtavale odava , lahja peedisupikonservi purk , mille avamisega koristaja tõsist vaeva näeb , kuna purgi plekk-kaas on kõvasti roostes . 
476	NA	 Miilits jälgib vaevalist purgiavamist osavõtmatul , justkui jäätunud pilgul ega liiguta oimugi . 
477	NA	" Kui vesi juba mulinal keeb , valab koristaja purgi sisu sinna sisse ja lohutab : "" Varsti saab . "" "
477	NA	 Miilitsa lõug vajub ikka rohkem rinnale . 
477	NA	 Ta noogutab oma mõtete taktis raskelt pead nagu vana hobune ja tema pea suur must vari liigub laes koos halli supiauruga . 
477	NA	 On ebamugav ja kuidagi kõhe . 
477	NA	 Kõik on teisiti kui ette nähtud . 
478	NA	 Kuna ta on kuulnud , et hulludele ei tasu vastu hakata ega nendega vaielda , siis istub ta koristaja käsul vaikselt tagasi oma endisele kohale , tõmbab jalad kombekalt tooli alla ning ootab , mis saab . 
479	NA	 Maailm nihkub paigalt , voolab elust tühjaks , tõmbub kokku ja mahub ära rinnakorvi . 
479	NA	 Siiani on ta arvanud , et saab läbi ka ilma lõplikke ja saatuslikke ei-sid või jaa-sid ütlemata , valikuid edasi lükates . 
479	NA	 Lõplikke ja saatuslikke valikuid on ta siiani pidanud sündmusteks , mis toimuvad mujal . 
479	NA	 Kas rindel või salongis . 
479	NA	 Kas Piiteris või Pariisis . 
479	NA	 Mis vajavad erilisi tingimusi ja algavad kindlal , selleks ettenähtud ajal otsekui kinoseansid või vernissaažid . 
480	NA	 Talle on täielik üllatus , et oma homse päeva kohta tuleb otsus langetada äkki , ilma igasuguse saatusliku pidulikkuseta , miilitsajaoskonna lombakal toolil istudes , varbad tolmused , käsivarred kananahal , supiaurus , võõra vanainimese ühetoonilise ja tumeda kõnepomina saatel . 
480	NA	 Siis on otsus tehtud . 
480	NA	 Sõita mitte edasi Tallinna , vaid tagasi Riiga oma lõplikku sõna ütlema . 
480	NA	 Nii harilik see ongi . 
480	NA	 Maailm asub oma endisele kohale , veereb rinnakorvist välja nagu must kera . 
480	NA	 Hingata on peale otsusetegemist lausa lust ja rõõm . 
481	NA	 Ta kuuleb jälle , mida koristaja räägib , noogutab vahetevahel isegi kuulamise märgiks ebalevalt pead . 
481	NA	" Pomin jätkub : "" Omme tuuakse Toomas sinkkirstuga Tartusse tagasi . "
481	NA	 Süda tahab sies lõhki minna , kui kõike seda asja mõtled . 
481	NA	" Volli , kassa oled auakaevaja ära tellind ? "" pöördub ta miilitsa poole , kes aga ei lausu vastuseks musta ega valget , on oma näo mütsiga kinni katnud ja jätab mulje , nagu magaks ta . "
481	NA	" Koristaja pühib silmi ja jätkab : "" Sõna kellegiga riaki põle . "
481	NA	 Volli ei tie väljagi . 
481	NA	 Volli mul kasupoeg . 
481	NA	 Tema emaga ollime vendade tütred . 
481	NA	 Alma , sie Volli ema , sie jäi Venemaa põhja . 
481	NA	 Tia , kas audagi on . 
481	NA	 Poisi võtsin oma juurde . 
481	NA	 On olnd mulle ia laps . 
481	NA	 Algusest piale jüstku üks vana mies . 
482	NA	 Raha meil suurt põld , süia põld , aga näe , koolitas ennast isi ära . 
482	NA	 Läks miilitsakooli . 
482	NA	 Sial olli prii riie ja prii leib . 
482	NA	 Sai jalad alla . 
482	NA	 Võttis ästi ia naese . 
482	NA	 Toomas olli nende ainuke laps . 
482	NA	 Alles võeti teine sõjaväkke , nüid juba surnd . 
482	NA	 Nii sie inimese elu on . 
482	NA	 Ära tapsivad isa-ema ainukese poja . 
482	NA	 Ei tia , kas nüid on süda rahul . 
482	NA	 Te metsalised . 
482	NA	" Näh , Vollile on sie asi nõnda mõjund , et põle täna enam sie inime , mes ta eila olli . "" "
483	NA	" Koristaja pihib sosinal : "" Kassa tiad , kui Toomas viel esimese klassi laps olli , siis ei läind enam oovi piale ja kooli ei taht minna . "
483	NA	 Nuttis mes irmus , et teised narrivad teda isa pärast . 
483	NA	 Ja olli õige kah , ega sie laps ei valetand . 
483	NA	 Isi kuulsin , kui ühekorra oovi pial ulakad poisid käsksid Toomast , et ütle kits , ütle kits . 
483	NA	 Ja rumal laps ütel kits , siis tegid äh-ähää , su isa on mii-lits , su isa on lits ja mes nad kõik ütsid . 
483	NA	 Vollil olli nii , et tule või miilitsast ära . 
483	NA	 Aga kuis sa tuled , kui elu on selle piale ehitud . 
483	NA	" Vat sie on nüüd Vollil inge pial , sie , et süita laps isa pärast sedaviisi kannatas . "" "
483	NA	 Koristaja nuuskab nina ja võtab oma pika jutu ootamatult lühidalt kokku . 
483	NA	" "" Elusi on igatsugutsid , ole sa miilits või kistahes , piaasi et sul inimese süda sies on . "" "
484	NA	 Korraga jääb ta aga täiesti vait ja kuulatab kauget , vaevukuuldavat undamist , mida võib hea tahtmise juures pidada lennukimürinaks , kuid mis võib olla ka midagi hoopis muud . 
484	NA	 Kalossid koristaja jalas kägisevad ähvardavalt . 
484	NA	" Kui mürin läheneb ja muutub valjemaks , pomiseb koristaja saladuslikult : "" Kõtt , kassa saad minema ! "
484	NA	" Vii aga jah teiste inimeste poegi sinna maha tappa ! "" "
485	NA	 Peedisupp keeb kahinal . 
485	NA	" Supi tumepunasesse auravasse kärestikku langevad mustad ja rasked , põlvest põlve edasi antud sajatused : "" Sookoer koju , maakoer koju , tulekoer koju , veekoer koju , mehekoer koju , naesekoer koju , tüdrikukoer koju , poisikoer koju , verekoer koju kõigi oma kolme kutsikaga ! "" "
486	NA	" Seejärel lausub koristaja hoopis teise , tuhmi ja tavalise häälega : "" Supp on nüid valmis . "
486	NA	" Võib süia . "" "
486	NA	 Miilits lükkab käeseljaga üle silmade ja hakkab kõveraks paindunud alumiiniumlusikaga sõnakuulelikult , alandlikult ning masinlikult suppi helpima . 
487	NA	 Varjud seintel liiguvad . 
487	NA	 Enam pole aimugi , mis kell võiks olla . 
487	NA	 Paistab , nagu oleks kolm ennemuistset teekäijat tulelõkke ääres juhuslikult kokku saanud ja ainus , mis neid ühendab , on needus . 
488	NA	 Raudteeroopad kõmisevad . 
488	NA	 Läbi paksu pimeduse liiguvad rongid , mille pagasivagunitesse on peidetud tsinkplekist sargad riigi teenimisel hukkunute surnukehadega . 
488	NA	 Veel ei ole teada , kumb jõuab enne pärale , kas tsinkkirst surnukehaga või kiirgav päikeseketas , mis on samuti juba siiapoole teel . 
489	NA	 KES VÕÕRASSE KORTERISSE OMAL KÄEL SISSE TUNGIB , SEE EI TOHI kaua kohmitseda . 
489	NA	 Sellepärast ta ehk kaobki mustavasse ukseprakku nii väledalt . 
489	NA	 Mitte nagu inimene , vaid nagu loom või vaim . 
490	NA	 Ukse on ta lukust lahti saanud vastu ootusi kergelt ja täiesti hääletult . 
490	NA	 Nüüd pigistab ta tarbetuks muutunud võtit kõvasti peos . 
490	NA	 Ei oska sellega enam midagi peale hakata . 
490	NA	 Esik oma roheka hämarusega meenutab tühja pudelit või veealust riiki . 
490	NA	 See tähendab , et aknakardinad tubades on endiselt eest ära tõmbamata . 
490	NA	 Endine on ka klaasripatsite kõlin , mis tekib igast , isegi kõige tühisemast õhu liikumisest . 
491	NA	 Kui kõik on endine , miks ta siis sammugi edasi ei astu ? 
491	NA	 Keda ta varitseb ja veel nii pinevalt - sääremarjad krambis , süda kurgus ja silmad hiilgamas ? 
492	NA	 Ruumides hõljuv värske poonimisvaha lehk seguneb sidruni ja piparmündi , kölni vee ja hambapasta võõra , vaevutajutava lõhnaga . 
492	NA	 Ometi ei kosta veel kusagilt ema kingakontsade erutatud klõpsatusi , tädi Olga raskeid , tuhme samme ega koer Kinski küüntekrabinat . 
492	NA	 Ka ei liugle hääletult mööda äsja poonitud parketti esikusse isa , peas etteäraarvamatud , raudse eesriide tagant pärit salamõtted . 
493	NA	 Elutoa ukse avab Lion . 
493	NA	 Täies elusuuruses . 
493	NA	 Lihast ja verest . 
493	NA	 Oodatu ise ! 
493	NA	 Mõlemad põrkavad tagasi ja jäävad seisma , käed rinnal vaheliti . 
493	NA	 Nii ühest suust ei ole veel kunagi hinge kinni peetud . 
493	NA	 Nii ühest suust ei ole ka veel kunagi hingatud . 
494	NA	 Kuna mitte keegi ei ole neid selle hetke eest hoiatanud , siis on nad selle ees täiesti kaitsetud . 
494	NA	 Ainult selle tunni ingel üksi seisab riidenagi kõrval , mantlite varjus , ja vaatab huviga , kuidas nad sellest hetkest üle saavad . 
494	NA	 Ime küll , et nende küljekondid nii kõvad on ! 
494	NA	 Isegi selle hetke järel jäävad need veel terveks . 
494	NA	 Ei olegi puruks pigistatud ega ära lömastatud ! 
495	NA	 Nende hambad kõlksatavad kokku nii , et silmist lööb sädemeid . 
495	NA	 Nad on lämbumas , kuid ei lämbu siiski . 
495	NA	 Nad on peaaegu surnuks kägistatud , kuid elavad ikkagi . 
495	NA	 Lõpuks tõmbavad nad ühekorraga sügavalt hinge ja asuvad asjalikult teineteise silmanurkadest kibedat soolast vett lakkuma . 
495	NA	 Sealjuures lähevad nende ninad märjaks ning hakkavad õige proosaliselt lurisema . 
495	NA	 Raevukalt pühib kumbki oma nina vastu teise särgikraed . 
496	NA	" Sealjuures on täiesti võimatu aru saada , kas see ainus sõna , mida nad tarvitavad , on "" ah "" , "" oh "" või "" noh "" . "
496	NA	 Kes teab , kas seda sõna üldse inimkeeles olemas ongi . 
496	NA	 Ei ole kindel , kas üle seina libiseb lihtsalt üks teadmatu päritoluga valguselaik või on see tõepoolest valge ahv , kes veidraid lõustu tehes ja hambaid irevile ajades savikasti tagant välja hiilib . 
496	NA	 Ta ootab õige hetke , et siis uudishimulikult käpaga nende silmalauge katsuda , kuid mündid , mida ta sealt leida loodab , osutuvad lähemal uurimisel siiski ainult suudlusteks . 
496	NA	 Pettunult poeb ahv peitu tagasi . 
496	NA	 Valvsust ei maksaks siiski kaotada ! 
496	NA	 Kes teab , mis hetkel see ahv uuesti nähtavale ilmub . 
496	NA	 Võimalik aga , et ta on juba praegu hüppevalmis , taob sabaga vastu seina ja lakub mokki . 
497	NA	 Selle kiuste sulavad nad läbi teineteise luude . 
497	NA	 Neid ei takista kontidesse kogunenud plii ja tina ega hirmuta radioaktiivsete ainete hulk kudedes . 
497	NA	 Vere sool sätendab , vere kuld ja raud hõõguvad . 
498	NA	 Tolmukübemedki on elavaks saanud , põrmust tõusnud , tantsivad õhus ja moodustavad valgusesambaid , mis aeglaselt koos päikesega läbi vaiksete tubade otsekui läbi välja surnud maailmade liiguvad . 
498	NA	 Taevas , mis kardinapraost paistab , on täna kaugem ja kõrgem kui kunagi varem . 
498	NA	 Pilved aga , mis seal ikka veel ripuvad , paistavad olevat papist tehtud , üle kullatud ja otsekui pilkeks nööri otsa riputatud . 
498	NA	 Kohe kui tarvis tõmmatakse nad üles tagasi . 
499	NA	 Toas ei ole veel midagi kuulda , isegi mitte uinujate hingetõmbeid . 
499	NA	 Nende näod on hirmuäratavalt ja julmalt õnnelikud . 
499	NA	 Kuuluvad jäägitult tulevikule , mille ees iga vähegi tõsisem mure , kannatusest rääkimata , tundub naeruväärne , lapsik ja tühine , ümmargune null . 
500	NA	 Üks mis kindel - see tund , mille viimased hetked praegu just käes on , ei kao kuhugi . 
500	NA	 See ainult liigub . 
500	NA	 Käib ajas edasi ja tagasi ning igaüks võib oma otsaesise kas või korraks vastu selle sätendavat serva toetada . 
501	NA	 Nüüd liigub see tund juba edasi , mõnede teiste juurde . 
501	NA	 Need siin aga pöörduvad olevikku tagasi ja teevad silmad lahti . 
501	NA	 Ärkavad ühesuguse võpatusega , otsekui oleks külm Läänemere laine nad randa visanud . 
501	NA	 Nad isegi raputavad endid nagu märjad koerad . 
501	NA	 Turtsatavad naerma . 
501	NA	 Aga naerda pole siin midagi ! 
502	NA	 Lõpuks ometi saab Lion oma märkmiku ja taskunoa tagasi . 
502	NA	 Kuigi ta on otsustanud mitte küsida , küsib ta siiski . 
502	NA	" Küsib kiiresti ja nagu muuseas : "" Kus sa olid ? "" "
502	NA	" Teine vastab niisama kiiresti , ka justkui muuseas : "" Eestis olin . "" "
502	NA	 Väljaütlemata sõnad ja vastamata küsimused annavad endast juba märku , kuid mitte veel keelel , vaid alles kaugel silmaterade sügavuses . 
503	NA	 Praegu on neid tagasi tõrjuda veel lihtne . 
503	NA	 Tuleb ainult pea kõrvale keerata ja silmad kinni pigistada , nagu ta ka teeb . 
503	NA	 Lioni nägu elavneb . 
503	NA	 Jääb isegi mulje , et Lion näeb neid silmalauge ja seda nägu alles nüüd esimest korda . 
503	NA	 Hetkeks katab ta need kinnipigistatud silmad käega . 
503	NA	 Tunneb sõrmede all ripsmete jonnakat , liigutavat tiivavurinat . 
503	NA	 Nüüd võtab Lion selle pea kõvasti oma kahe peo vahele . 
503	NA	 Vaatab igast küljest , pöörab ja keerab , uurib nagu omaenese kätetööd või mõtete vilja . 
504	NA	 Kaela rikkuva inetu käärihaava käib Lion kiiresti ja asjalikult huultega üle . 
504	NA	 Enne kui ta sellele uuesti pilgu heidab , sähvatab tema silmis naiivne , igipõline salalootus haavade imeparanemisele . 
505	NA	 Kui ta selgesti näeb , et tema suuandmine ei ole haava parandanud , tekib tema näole iseäralik , pigem keskendunud kui murelik ilme , otsekui oleks ta sunnitud silmapilk ja siinsamas hakkama seda pead ümber tegema . 
505	NA	 Nähtavasti kuulub ümbertegemise ettevalmistuse hulka ka see , kuidas ta silmile vajunud juuksesalgud kõrvale puhub . 
505	NA	 Keskendunult puhub ta teisele otse silmade vahele , otsekui mõnd erilist talitust sooritades , kas vaimu välja kutsudes või savikuju ellu äratades . 
506	NA	 Päike paistab poolviltu televiisorisse ja manab selle tühjale tolmunud ekraanile kerakujulise varju , mida hea tahtmise juures on võimalik pidada isegi mõne taevakeha , näiteks Maakera kujutiseks . 
506	NA	 Kes teab , mis selle pinnal praegu juba toimub . 
507	NA	 Igatahes on Prahast teele saadetud tsinkkirst oma sihtpunkti pärale jõudnud . 
507	NA	 Matusetalituski on juba ära peetud . 
507	NA	 Kalmuküngas , mille savisegust mulda kaunistavad hõredad pärjad ja viltuvajunud potililled , ei suuda õnneks põrmugi rikkuda ajaloo hingematvat ilu . 
507	NA	 Puulehed tuule käes pöörduvad pahupidi . 
507	NA	 Kõik liigub , väreleb , muutub , kaob ära ja ilmub jälle . 
508	NA	 Nüüd ei saa Lion enam teisiti , kui peab nurgas seisva , pooleldi juba meelest läinud savikuju jälle katetest lahti harutama ja üle vaatama . 
508	NA	 Heidab peremehepilgu ka savikasti . 
508	NA	 On rõõmsalt üllatatud , kui ta järjekordselt veendub , et tädi Olgal ei ole savi kastmine ikka veel ununenud . 
508	NA	 Isegi poolik töö ei ole veel nii kuiv kui karta võis . 
509	NA	" "" Jah . "
509	NA	" Nüüd ma tean , mis peab tegema ! "" , kuulutab Lion sügavmõtteliselt peale seda , kui ta on kuju valguse poole pööranud . "
509	NA	 On savvi tardunut silmitsenud , nii nagu ta ennist silmitses lihas elavat . 
510	NA	 Mida Lioni silmad praegu savis näevad , ei või keegi teada . 
510	NA	" Igatahes lausub ta , nii nagu oleks teinud mõne jumal teab kui suure avastuse : "" Peab julgema ! "" "
510	NA	 Ja ennäe - see õõnes fraas omandab korraga võimu , rabeleb rinnakorvis , põletab kurgulage ning keelt . 
510	NA	 Pole võimatu , et see võib muuta isegi tulevikku . 
511	NA	 Kui nad nüüd jälle teineteisele otsa vaatavad , siis teisiti . 
511	NA	 Armutul , säraval võitjapilgul . 
511	NA	 See pilk teatab täie selgusega , et seni , kuni nad muudavad kõik omad armastused ja leinad verega immutatud sõnaks ja hingeõhuga ellu äratatud kujuks , ei võta neid isegi hõbekuul . 
511	NA	 Milleks muretseda ! 
511	NA	 Mis läheb neile korda tuhandete kilomeetrite pikkune vahemaa , Maakera kumerus , isegi kui see neid alatiseks lahutaks . 
511	NA	 Mis läheb neile korda Riik või tema tapariistad , isegi kui just nemad sinna kõripidi vahele peaksid jääma . 
511	NA	 Mis see neile ikka teeb ! 
512	NA	 Sellepärast on eriti naeruväärne ja liigutav näha , kui tõsiselt nad oma tänast päeva võtavad . 
512	NA	 Võib koguni tekkida küsimus , kas nad oma tõsidusega üle ei pinguta . 
512	NA	 Nagu nüüdki . 
513	NA	 Tasub ainult imestada , kui püüdlikult esitab Lion oma Moskvas-käigu ülevaate ja kui suure kaasaelamisega kuulab teine kirjeldusi inimestest ja paikadest , mis teda küll põrmugi erutama ei peaks . 
514	NA	 Käed juba randmeteni saviga koos , kipsitolmune tööpõll saviplekiliste tunkede peal , liigub Lion jutustades ümber paljastatud kuju ja muudab vähehaaval selle näoilmet . 
514	NA	 Kord lühemaid , kord pikemaid pause pidades ja pingsalt savi muljudes õnnestub Lionil siiski nähtavale manada ka Leo kabinet Moskvas . 
515	NA	 Leo on ühest rahnust välja raiutud - võta või jäta - vaarao mis vaarao . 
515	NA	 Laiade pagunitega , kandilise graniitpeaga , millel peegelduvad kordamööda kõik kabinetis põlevad lambid . 
515	NA	 Kui Leo ennast toolis keerab , siis raskelt , kogu kerega . 
516	NA	 Silmad on tal selle eest elavad ja kärmed . 
516	NA	 Need liiguvad Lioni näolt laual asetsevatele mustadele , elusuurusest justkui isegi suurematele ametitelefonidele ja telefonidelt jälle tagasi Lioni näole . 
516	NA	 Telefone on kõige enam kolm , kuid kogu aeg tundub , nagu oleks neid terve kari . 
516	NA	 Alatasa katkestab nende ulgumine kõnelust . 
516	NA	" "" Ära mõtlegi , et nad helisesid . "
516	NA	" Ei , nad ulgusid , "" rõhutab Lion . "
517	NA	 Ühesõnaga - Leo on silmadega selgesti mõista andnud , et selles kabinetis küll asjast rääkida ei maksa , olgu asi mis tahes . 
517	NA	 Ise on Leo kõnelnud peaasjalikult tädi Olga noorusest . 
517	NA	 Telefonilugemise vahelistesse aukudesse on Leo siiski mahutanud ka lühiülevaate oma neerukividest ning hiljutisest lõikusest . 
518	NA	 On heatahtlikult hukka mõistnud Lioni eesnime ning seda ülearuseks peenutsemiseks ja moe tagaajamiseks pidanud . 
518	NA	 Tädi Olga kirja on ta siiski sealsamas Lioni silma all läbi lugenud , kirja vahele pandud vana kustunud päevapildi üle aga südamest rõõmustanud . 
518	NA	 On liigutuse tõttu isegi mitu korda nina nuusanud . 
518	NA	 Aga ka kirja lugemise järel on Leo jutu jälle oma neerukividele viinud . 
518	NA	 Lõpuks on ta laua tagant välja tulnud . 
518	NA	" Lionile käe pihku pistnud ja ütelnud : "" Õhtul tuled külla , siis teeme sinuga ühe male , "" ja rõhutanud : "" male armastab kannatust , kallis sõber , kannatust . "" "
519	NA	" Sõna "" male "" on Lioni ärevile ajanud , selle sõna tegeliku tähenduse üle on ta ilma igasuguse tulemuseta õhtuni pead murdnud . "
520	NA	 Leo naine , tädi Loora on kohe esikus asunud ümber jutustama mälestust väikese , kuueaastase Levi ammusest külaskäigust . 
520	NA	 Mälestus on järgmine . 
520	NA	 Väike Lev ei söö ega joo , seisab akna all , hoiab kahe käega kardinast kinni ja nutab . 
520	NA	 Küsitakse , mis viga . 
520	NA	" Väike Lev vastab : "" Tädi Olgast on kahju . "" "
520	NA	" "" Miks ? "" "
520	NA	" "" Sest tädi Olga on naine ja ei saa kunagi piipu tõmmata , nii nagu seltsimees Stalin tõmbab . "" "
521	NA	 Kuni tädi Loora kõneleb , seisab Leo võõrastetoa uksel , nipsutab sõrmi ja ootab , millal on õige aeg naerma hakata . 
521	NA	 Uksetiivad lükatakse laiali ja ennäe - toas istub ei keegi muu kui Kuzminitšna , täies elusuuruses , koos prillide ja kõrvarõngastega , sürpriis . 
521	NA	 Kuzminitšna on lõbus ja armulik , maitseb erilist , just tema jaoks valmistatud idamaist jasmiiniteed ja viib läbi soliidset vestlust . 
521	NA	 Seda , et Kuzminitšna on Leoga tuttav , ei teadnud isegi tädi Olga , kes teab kõike . 
521	NA	 Koduses miljöös särab Kuzminitšna nagu päike ja kumab kui kuu . 
521	NA	 Kiidab isa ega jõua kuidagi ära kiita . 
521	NA	 Lubab kohe homme hommikul kõik väljasõidupaberid oma kätte korjata ja läbi lasta sealt kus vaja . 
522	NA	 On ka üks tõsine mure . 
522	NA	 Nimelt ei saavat Leo mitte kuidagi Läti sõjakomissariaati mõjutada . 
522	NA	 Alles hiljuti olevat Leo isiklikult heitnud Riia ametimeestele ette liigset liberaalsust kutsealuste asjus . 
522	NA	 Kuigi Leo olevat kindel , et ainult sõjaväeteenistus teeb noorukist mehe , saavat ta siiski aru , et antud juhul oleks see väljasõidule ainult takistuseks . 
522	NA	" "" Ja välja sõita ma soovitan , "" on Leo salapäraselt sosistanud . "
522	NA	" "" Võin kindlatele allikatele toetudes öelda , et meie tulevik on väga tume , "" on ta hoiatanud . "
523	NA	 Antud juhul olevat tarvis ühte tublit , lollikindlat diagnoosi , mis kõigisse neisse paberitesse kirja läheb . 
523	NA	 Ja nii olevatki Leo Levile kaasa andnud kirjakese oma vanale läti semule , majori aukraadiga doktorile . 
524	NA	" "" Süda ajab asja täiesti ära , "" on Leo hüvastijätul lohutanud . "
524	NA	" "" Süda , pea meeles , süda , "" olevat ta veel lävel seisteski Lionile ööpimedusse järele hüüdnud . "
525	NA	 See kõik siis ongi see sinine serviis , mille ostmise võimalustest poeg emale alles hiljuti nii süngel häälel on teatanud . 
526	NA	 Tuleb välja , et perekonnas on ka suuri põhimõttelisi lahkhelisid . 
526	NA	 Tädi Olga unistavat muudkui Thurgau viinamägedest ja igatsevat nende vahel koos oma kalli vennaga kõndida . 
526	NA	 Isegi koer Kinskile jutustavat ta tulevikust Thurgaus . 
526	NA	 Lionil enesel olevat lapsepõlvest peale mõttes ainult Jeruusalemma kivid . 
526	NA	 Kõik ema hauad ja sugulased olevat juba New Yorgis . 
526	NA	 Isa naervat Jeruusalemma kivid kibedasti välja . 
526	NA	" Seekord olevat koguni öelnud : "" Keeldun kommenteerimast , "" ja jutul lõpp . "
526	NA	 Ka Thurgau kantoni tegevat isa maha . 
526	NA	 Ainult asjaolude sunnil pidavat isa taluma Thurgau kantonit , kus olevat küll hiilgav rongiühendus metropolidega , kuid liiga palju loodust . 
527	NA	 Šveitsis , seal Thurgaus , hõljuvat õhus piima lõhn . 
527	NA	 Igal pool , kus vähegi võimalik , promeneerivat lehmad . 
527	NA	 Ka kukkedest ja kanadest ei olevat puudust . 
527	NA	 Rõdud olevat täis lilli , mis ootavat alalõpmata kastmist . 
527	NA	 Tiigi kaldale ei tohtivat seisma jäädagi , sest kohe hakkavat vesi tiigis keema ja kalad ujuvat kalda ääres kokku . 
527	NA	 Ajavat suud ammuli ja nõudvat taignast tehtud kuulikesi , kõiksugu kliisid ja puru . 
528	NA	 Ainult New Yorgis võivat inimene leida looduse eest kaitset . 
528	NA	" "" Kas kuulsid ! "
528	NA	" Ainult New Yorgis ! "" kinnitab Lion , justkui iseenesele kättemaksuks . "
528	NA	 Veri tema naha all lööb hetkeks hõõguma , kulmud kasvavad ninajuurel kokku üheksainsaks mustaks triibuks , hambad salvavad jonnakalt huult . 
528	NA	 Kõige selle järgi otsustades ei ole isa elu tulevikus küll kuigi roosiline . 
529	NA	 Moskvast tagasi Thurgau kantonisse on isa lennanud täna . 
529	NA	" "" Võib-olla on ta praegu veel õhus , "" arvab Lion võrdlemisi muretult . "
529	NA	 Paistab , et palju rohkem valmistab talle muret ema , keda on Moskvast tagasi oodata õhtul . 
529	NA	 Üle Lioni näo libiseb vari . 
529	NA	 Ta teeb katset silmitseda oma kätetööd ema pilgul . 
529	NA	 Kainemalt . 
529	NA	 Kriitilisemalt . 
529	NA	 Norivamalt . 
529	NA	 Kortsutab kulmu . 
529	NA	 Keerleb ümber lõpetatud , valmis kuju , jälgib pingsal röövlinnupilgul selle varje . 
529	NA	 Kui ta lõpuks silmad tõstab , on nendes tõepoolest võitja rõõm . 
529	NA	 Sellepärast neelabki ta keelele tõusnud eluküsimuse nii vapralt alla . 
529	NA	 Võtab saatusejumalalt väevõimuga veel pisut armuaega . 
529	NA	 Mäkerdab teise sõrmed saviga kokku . 
529	NA	 Pigistab neid kõvasti , nii et kondid ragisevad . 
529	NA	 Karmilt , kaasvõitleja viisil . 
530	NA	" Lausub iseäraliku lõbuga : "" Vaata , isa saatis sulle kingituse , "" ja asetab teise peopesale täpselt samasuguse šveitsi taskunoa , nagu tal endal on . "
530	NA	" Lisab selgituseks : "" Isa arust oled sa selle noa moodi . "
530	NA	" Pea sees on palju , aga välja ei paista midagi . "" "
531	NA	 Kingituse saaja punastab üle kogu näo . 
531	NA	 Täpselt nii nagu ette nähtud . 
531	NA	 Naerma purskavad nad ühekorraga , ühest suust . 
531	NA	 Teevad kõik vahepeal naermata jäänud naeru tasa . 
531	NA	 Taovad kätega vastu põlvi ja lõõtsutavad . 
531	NA	 Vanguvad jalgadel . 
531	NA	 Vajuvad teineteisele jõuetult kaela ja põrkavad uuesti eemale . 
532	NA	 Kõik , mis on , on olemas ainult selleks , et nemad naerda saaksid . 
532	NA	 See naer sunnib pruuni juuksepalmiku vannitoa kapis kerast lahti tõmbuma ja ennast sirgu ajama , otsekui oleks talle tulnud mõte roomata tuppa naerja juurde . 
532	NA	 Selle palmiku saatus on nüüd juba otsustatud ja sellest ta ei pääse . 
532	NA	 Juba kevadeks jõuab ta oma ammu ettemääratud kohale - vanaisa haua mulda . 
533	NA	 Naer põrkab isegi vastu Karjala Kannase kaljupõhja ja vastu Jeruusalemma kive - teeb ühtviisi pihuks ja põrmuks nii Talvesõja surnute luud kui ka tuleviku keskmaaraketid , mis on sihitud Jeruusalemma pihta , samuti tänased tankikolonnid , mis Prahas tänavakatet purustavad ja inimeste sääreluid lömastavad . 
533	NA	 See naer võib väga kergesti isegi klaasmäed ja tulemere silmapiiri tagant lahti päästa . 
534	NA	 Ja ennäe imet - sellesama muretu naeru abil õnnestub neil justkui möödaminnes oma elu ja saatus ühendada . 
534	NA	 Kui kahekümne kolme aasta pärast saabub jaanuarihommik , mil taevas võpatab , tühjadele televiisoriekraanidele ilmub iseenesest , justkui nõiaväel musta taevakeha kauge , kuid selgesti märgatav kujutis ja kõik raadiod sonivad ühtviisi Pühast Sõjast , Kõikide Sõdade Emast ning relvade ilust , siis on nemad oma tänase naeruga liha selle hommiku lihast ja luu selle hommiku luust . 
534	NA	 Sellel hommikul on kauge lähedane , kõik ajakihid on segi paisatud ja ei ole tähtsust , kes ärkab parajasti Jeruusalemmas , kes New Yorgis ja kes Tallinnas . 
534	NA	 Vahekauguste võim ja tähtsus on juba täna nende poolt välja naerdud . 
535	NA	 Selle naeru katkestab ei keegi muu kui koer Kinski oma tormiliste tervitustega . 
535	NA	 Uksel seisab tädi Olga . 
535	NA	 Oma rõõmu väljendab koer Kinski peaasjalikult tungivates katsetes nii Lioni kui ka tädi Olgat jalust maha lüüa . 
535	NA	 Koer Kinski võtab hoogu ikka kõrgemateks hüpeteks . 
535	NA	 Tema laiad bokseripõsed rapuvad , silmavalged välguvad lõbusalt ja metsikult . 
535	NA	 Isegi koer Kinski valge manisk tundub olevat erutuse tõttu rinna eest rohkem kukla taha nihkunud . 
535	NA	" "" Kinski , aitab ! "
535	NA	" Fu , Kinski , fu ! "" peab Lion häält tõstma . "
536	NA	 Tädi Olga aga silmitseb seda ootamatult vallapääsenud möllu vaikse rahulolu ja heldimusega . 
536	NA	" Et oma liigutust varjata , toriseb ta rohkem silmakirjaks : "" Põrandale sai just uus poon peale , ja juba savi täis aetud ! "
536	NA	 Ateljees ei käida , on jälle üks uus mood võetud . 
536	NA	" No ütle küll seda elu ! "" "
537	NA	 Tädi Olgal on kotis suur kala , elus karp . 
537	NA	 See tuleb ära tappa , puhtaks rookida ja piimas pehmeks keeta . 
537	NA	 Sest piimas keedetud karp on isa maiuspala . 
537	NA	 Tädi Olgal on nii nagu alati ka seekord kavas tähistada isa ärasõitu suure lõunaga . 
537	NA	 Ka nähtamatul isal peab olema lõunalauas koht nagu alati . 
538	NA	 Nii et tegemist on tädi Olgal täna palju . 
538	NA	 Ei teagi kohe , kuidas kõigega valmis jõuda . 
538	NA	 Ometi on tädi Olga täna eriliselt elevil . 
538	NA	" Tema nägu võiks olla elavaks õppevahendiks nendele , kes ei tea , mis tähendab sõnapaar "" sisemiselt valgustatud "" . "
538	NA	 Ta ei tüdine esitamast Lionile küsimusi , kuigi Lion on kõigest jutustanud juba eile . 
538	NA	 Pärib , mis Leo oma lõikusest rääkis , mis tädi Looral seljas oli ja kas isa sõi kaasapraetud kana tervenisti ära või sõi ta ära ainult koivad ja viskas kere minema nagu ükskord . 
539	NA	" Vahetevahel jätab tädi Olga kõik oma tähtsad talitused pooleli , ilmub elutoa uksele ja pihib : "" Küll mu süda on kerge ! "" "
539	NA	 Ime , et ta selle juures veel lapselikult käsi ei plaksuta . 
539	NA	 Lioni sõjaväekutse on tädi Olga silmis tänaseks oma ähvardava reaalsuse täiesti kaotanud , sest kõik parimad lootused paneb ta usalduslikult võõrale , majori aukraadiga doktorile . 
539	NA	 Tädi Olga tänast kõige tähtsamat kõneainet võib kokku võtta kahe kroonuliku ja kuiva sõnaga - perekondade taasühendamine . 
540	NA	" Tädi Olga usaldus on lausa imekspandav , sest järjekordse rõõmukuulutusega elutoa uksele ilmudes kutsub ta korraga kelmikalt : "" Sina , tragun , tule mulle õige appi . "
540	NA	" Kala sabast kinni hoidma ! "" "
541	NA	 Lion tõrjub aga tädi Olga kannatamatult kööki tagasi . 
541	NA	 Otsekui muretsedes , et teine tõepoolest võiks minna kala sabast kinni hoidma , võtab Lion tema pea oma käte vahele otsekui koera pea , toetab lauba vastu laupa , kulmud vastu kulme , silmalaud vastu silmalauge . 
541	NA	" Kardetav küsimus koosneb kõige harilikematest sõnadest : "" Noh ? "
541	NA	" Tuled kaasa ? "" mille peale teine sõnagi lausumata pead raputab . "
541	NA	 Ei . 
542	NA	 Võib-olla seisaksid nad sel viisil , liikumata , hingamata , laubaga laupa toetades siin ukselävel aegade lõpuni , kui koer Kinski korraga kätte ei võtaks , oma jämedat koonu lae poole ei sihiks ja mornil bassihäälel ulguma ei pistaks . 
542	NA	 Muidu on maja vait . 
542	NA	 Justkui väljasurnud . 
542	NA	 Isegi köögist ei kosta midagi . 
542	NA	 Kui nad kööki jõuavad , on Surmaingel seal juba ees . 
543	NA	 Tädi Olga lebab läve ees , kala pea käes , rõõmus naeratus näol . 
543	NA	 Siinsamas põrandal vedelevad ka suure kala kaks poolt , hiilates ähvardavalt nagu Moosese käsulauad . 
544	NA	 Kui nad lähevadki näost valgeks ja vaaruvad jalgadel , mis sellest . 
544	NA	 Las nad uluvad pealegi mure pärast . 
544	NA	 Mis see neile ikka teeb . 
545	NA	" Üks äraeksinud metsalind vaatab aknast sisse ja hüüab kõlaval , pilkaval , otse kuningas Saalomoni kojast kostval häälel : "" Pane mind pitseriks oma südame peale , pitseriks oma käsivarre peale "" ning lendab vurinal minema , nagu oleks ta nii kaugelt tulnud siia ainult nalja tegema . "
546	NA	 Suurte jõgede sogane vesi voolab raskelt ja vääramatult otsekui veri mööda maakera külgi alla ookeanipimedusse . 
546	NA	 Päike tuleb ikka lähemale ja lähemale ning surub oma jumalanäo vastu akent . 
546	NA	 Klaasripatsid lae all kõlisevad , ilma et keegi siia sisse tuleks või siit välja läheks . 
546	NA	 Tankikolonnide , lennukitiibade ja raudteeroobaste eriline ning paljulubav läige kustub . 
547	NA	 Taevas võtab jälle oma tõelise kuju . 
547	NA	 Muutub kupliks ja võlviks . 
547	NA	 Kõik on alles ees . 
547	NA	 Ka tulevik ja selle ehmatav ilu . 
548	NA	 1990-1991 
